
İngiliz bilim adamları ilk kez insan embriyonu klonlama izni aldı. İngiliz Biyoetik Düzenleme Kurumu, bir grup İngiliz bilim adamına izin verdiğini belirtti. Kurum, haziran ayında yaptığı açıklamada, Newcastle Üniversitesi’ne bağlı İnsan Genetiği Enstitüsü’nden Miodrag Stoykoviç yönetimindeki Stem Cell Group’un (Kök Hücre Grubu) talebini incelediğini açıklamıştı. İngiltere’de 2002’den bu yana tedavi amaçlı klonlama yasal, ancak üreme amaçlı klonlama yasak ve cezası 10 yıl hapis. 
Avrupa’da yasaklanmıştı 

Klonlama, bilim tarihinde en çok tartışılan çalışmalardan biri oldu. Bazı bilim adamları klonlamanın insanlık için büyük bir gelişme olduğunu ileri sürerken, bazıları da bu çalışmaları etik açıdan değerlendirip kötü niyetle de kullanılabileceğini savundu. Klonlama karşıtlarının yoğun girişimleriyle başta İngiltere olmak üzere birçok Avrupa ülkesi, sınırları içerisinde klonlama ile ilgili çalışmaların yapılmasını yasakladı. 

Ahlaki boyutu tartışılıyor 

Klonlama yanlıları ise, klonlamanın kaçınılmaz bir bilimsel gerçek olduğunu ve yasakların bilimi yavaşlatmaktan başka bir şey olmadığını savunarak, her ne pahasına olursa olsun çalışmalarına devam edeceklerini açıkladılar. Tüm karşı çıkmalara rağmen bazı firma ve bilim adamları izinli yada izinsiz bu çalışmaları sürdürüyor. 

Karan'ın avukatı Faik Yıldız, müvekkilinin sürekli görevden alınması ve davaları kazanmasına rağmen eski görevlerine iade edilmemesi nedeniyle, 2002 yılında, Sağlık Bakanlığı aleyhine manevi tazminat davası açtığını bildirdi.
Davanın sonuçlandığını ifade eden Yıldız, Antalya İdare Mahkemesi'nin, Sağlık Bakanlığı'nın Karan'a 7 milyar lira tazminat ödemesine karar verdiğini belirtti.

Müvekkilinin 7 kez görevden alındığını ve her görevden almaya dava açtıklarını belirten Avukat Yıldız, bakanlığa karşı tam 7 kez dava kazandıklarını, tüm bu davaların sonunda da uğradıkları mağduriyetin giderilmesi için manevi tazminat davası açtıklarını kaydetti.

Antalya 1. İdare Mahkemesi'nin, son davada, Sağlık Bakanlığı'nı ''yargı kararını uygulamama ve/veya uygulanmaktan kaçınma'' gerekçesiyle tazminat ödemeye mahkum ettiğine işaret eden Yıldız, ''Mahkeme, her defasında müvekkilimin görevden alınmasını gerektirecek bir durum oluşmadığına hükmederek, kararın iptaline karar verdi. Bu da artık siyasal kararlarla haksızlığa uğrayanların hukuk ve adalet tarafından korunduğunu ortaya koyuyor. Bu, sevindirici bir durum'' dedi.

Karan'ın yasal faiziyle birlikte bakanlıktan 14 milyar lira alacağını ifade eden Yıldız, ''Müvekkilim, dava açmaya karar vermeden önce 7 kere sürülmüştü. Bu tayinlerin hepsi iptal oldu. Bunu gerekçe göstererek tazminat davası açmıştık. Yeni dönemde de müvekkilim, İl Sağlık Müdürlüğü'nde Personel Müdürlüğü'nden Keçiborlu Devlet Hastanesi Müdürlüğü'ne atandı. Şu anda 8. görev yeri. Şimdi bu karar için de dava açmaya hazırlanıyoruz. Adalet, gerekeni yine yapacak'' diye konuştu. 

SSK'ya yüksek fiyatla ilaç satışıyla ilgili yazılı açıklama yapan Demirdere, SSK ihalelerine katılan onlarca yerli ve yabancı ilaç firması varken yayın organlarında sadece üç ilaç firması ile birlikte Novartis'in de adının anılıyor olmasının üzücü ve düşündürücü olduğunu belirtti.
Sağlık Bakanlığı'nca yayınlanan yeni İlaç Fiyat Kararnamesi doğrultusunda Avrupa'nın en ucuz ilacının Türkiye'de satıldığına dikkati çeken Demirdere, şunları kaydetti:

''Novartis'in, Sağlık Bakanlığı'nın verdiği imalatçı satış fiyatları üstüne çıkarak satış yapması ve devletimizi zarara uğratması söz konusu değildir. Novartis, Kamu İhale Kanunu'nun yürürlüğe girdiği Ocak 2003 tarihinden bu yana, gerek Ecza Depoları kanalı ile gerekse kendi elemanları ile katıldığı SSK ihalelerine Sağlık Bakanlığı'nın belirlemiş olduğu imalatçı satış fiyatları ile teklif vermiştir. Bu konuda anlaşma yaptığımız 17 ecza deposunun sözleşmelerinde Novartis ürünlerinin SSK'ya imalatçı satış fiyatından daha yüksek fiyat ile fatura edilmemesi hususu yer almıştır. Böylece, ecza depolarının ihale masrafları ve ihale karları Novartis tarafından sübvanse edilerek, SSK'ın imalatçı satış fiyatımızın üzerinde ilaç satın alması önlenmiştir. Konuyla ilgili SSK Sağlık İşleri Genel Müdürlüğü'ne 26 Mart 2003 tarihinde yazılı bilgi verilmiştir.''

Dr. Altan Demirdere, bugüne güne kadar adı hiçbir spekülasyona karışmayan, aksine 'Önce İnsan, Önce Sağlık' anlayışı ve sosyal sorumluluk bilinciyle hareket eden Novartis'in veremeyeceği hiçbir hesabı olmadığını belirtti.

Her ne şart altında olursa olsun Novartis'in kapısının, her türlü denetim ve soruşturmaya her zaman ardına kadar açık olduğunu ifade eden Demirdere, 50 yıldır Türkiye'de faaliyet gösteren Novartis'in, yeni açtığı fabrikası ve 60'dan fazla ülkeye ihracatı ile Türkiye'nin en büyük araştırmacı ilaç firması olduğunu kaydetti. 

Ankara Üniversitesi Tıp Fakültesi Farmakoloji ve Klinik Farmakoloji Anabilim Dalı Öğretim Üyesi olan Prof. Dr. Tulunay, SSK'nın fahiş fiyatla ilaç aldığı iddialarıyla ilgili açıklamalarda bulundu.
Tulunay, bu olayın yalnızca Roche firmasıyla ilgili olmadığını, diğer firmaların da incelenmesi gerektiğini söyleyerek, ''Bunu yapan yalnızca Roche değil, birçok firma yapıyor. Türkiye'deki çarpık fiyatlandırma, çarpık ihale politikası ve bütün kesimlerin etikten yoksun oluşu buna sebep oluyor'' diye konuştu.

Sağlık Bakanlığı'nın fiyatlandırma şeklinde de bir karışıklık olduğunu savunan Tulunay, İhale Kanunu'nda değişiklik yapılması gerektiğini ileri sürdü.

Diğer firmaların ilaç ihalelerinin de incelenmesini isteyen Tulunay, adını vermek istemediği bir başka ilaç firmasının da SSK Eskişehir Bölge Hastanesi'ne bir antibiyotik ilacını yüzde 18 yüksek fiyatla verdiğinin belirlendiğini savundu.

''Polisiye tedbirlerle bunun önüne geçilemez'' diyen Prof. Dr. Tulunay, konunun bilimsel temellere dayandırılarak masaya yatırılması ve farma-ekonomik bilgilere göre ilaç alınması gerektiğini kaydetti.

Konunun açığa çıkmasının Türkiye açısından iyi bir fırsat olduğunu söyleyen Tulunay, iddiaların yalnızca Başbakanlık Teftiş Kurulu'nca incelenmesinin yetmeyeceğini konuyla ilgili TBMM Tahkikat Komisyonu kurulmasını gerektiğini ifade etti.

Tulunay, TBMM Tahkikat Komisyonu'nun aynı sorunlarla 1966 yılında kurulduğunu bildirdi. Prof. Dr. Tulunay, akılcı ilaç kullanımı ve yolsuzlukları önleyerek Türkiye'de 2 milyon dolar ilaç tasarrufu sağlanacağını vurguladı.

SSK' nın kaybı

Tıp Kurumu Genel Sekreteri Ali Rıza Üçer de SSK Eritropoietin ihalesinin, SSK Sağlık İşleri Genel Müdürlüğü bünyesindeki İstanbul Satın Alma Sigorta Müdürlüğü'nce, Kamu İhale Kanunu'nun 19. maddesinde tanımlanan açık ihale usulüne göre 22 Aralık 2003'te açıldığını anımsattı.

İhalede yaklaşık 85 bin kutu ilaç alımı yapılmasının öngörüldüğünü belirten Üçer, ihale kapsamında eritropoietinin yanı sıra antikanser ilaçlar, büyüme hormonu gibi oldukça pahalı ilaç türlerinin de yer aldığını bildirdi.

Eritropoietin'in, Roche firmasınca ''NeoRocormon'', Gürel firmasınca da ''Eprex'' adıyla satışa sunulduğunu kaydeden Üçer, ihaleye getirilen şartlar nedeniyle 85 bin kutuluk SSK ihalesinin bazı kalemlerinde yalnızca Roche, bazı kalemlerinde de ise yalnızca Gürel firmasının ihaleye girdiğini belirtti.

Bu ihalede, aynı dönemde, Beşer Ecza Deposu'na 89 milyon liraya, Antalya Devlet Hastanesi'ne 92 milyon liraya satılan ''NeoRocormon 2000 IU'' adlı ilacın, SSK'ya 230 milyon liraya satıldığının belirlendiğini söyleyen Üçer, yine aynı dönemde Antalya Devlet Hastanesi'ne 366 milyon liraya fatura edilen ''NeoRocormon 5000 IU/0.3 ml flakon''un da SSK'ya 616 milyon liraya satıldığını öne sürdü.

Üçer, bu nedenle SSK'da Roche firmasının NeoRocormon ilacından kaynaklanan kamusal zararın yaklaşık 10 trilyon lira olduğunu savundu.

İhalede rekabet koşulları sağlanmadı

İlgili ihalenin diğer kalemlerinde de Roche firmasının NeoRocormon ilacının ihale kapsamı dışında kaldığını ve yalnızca Gürel firmasının Eprex adlı ilacının ihaleye girebildiğini söyleyen Üçer, ihalede rekabet koşullarının sağlanmadığını iddia etti.

Üçer, ''Bu ihalede, yaklaşık 43 bin kutu Eritropoietin için bir firma, 30 bin kutu Eritropoietin için de diğer firma tanımlanmıştır. Başka bir firma da olmadığı için her firma tek başına ihaleye girmiş gibi olmuştur'' dedi.

Üçer, yalnızca Gürel firmasının Eprex adlı ilaçlarının farklı formlarının tanımlandığı bu 30 bin kutu ilaca ilgili ihalede ne fiyat verildiği, aynı firmanın diğer firma ile rekabet ettiği ihalelerle bu ihalede verdiği fiyat arasında bir fark olup olmadığının da titizlikle araştırılmasını istedi.

'İlaçlar, Türkiye' de üretilebilir'

Türkiye'nin ilaç harcamalarında dikkat çekici bir yer tutan biyotek ilaçların Türkiye'de üretilebileceğini vurgulayan Üçer, şunları kaydetti:

''Ülkemizde moleküler biyolojiye dayalı biyoteknolojilerin geliştirilmesiyle jenerik biotek ilaç olarak Eritropoietin ve benzeri ilaçları çok ucuza üretmemiz, böylece önemli boyutlarda kamusal tasarruf sağlamamız mümkün olabilecektir. Bir yılda Eritropoietin için harcadığımız kaynağın neredeyse yarısıyla Eritropoietin üretebiliriz.''

Firmanın ilanlı açıklaması

Bu arada, Roche Firması yetkilileri, konuyla ilgili 8 Ağustos Pazar günü gazetelere bir ilan verdiklerini anımsatarak, burada dile getirdikleri görüşlerin dışında bir açıklamaları olmadığını bildirdiler.

Roche Firması ilan yoluyla yaptığı basın açıklamasında, Kamu İhale Kanunu'nun 2003 yılında yürürlüğe girmesinden sonra, kamunun tıbbi ürün ihtiyacı için düzenlenen ihalelerde zaman zaman fiyat farklılıklarının ortaya çıkabildiğini savunmuştu.

Açıklamada, bunun sebebinin SSK ve Devlet Hastaneleri ile Üniversite Hastaneleri tarafından farklı ihale uygulamalarının gerçekleştirilmesi olduğu ifade edilerek, ortaya çıkan durumun, sadece Roche için değil, ihalelere katılan yerli ve yabancı tüm ilaç sektörü için geçerli olduğu iddia edilmişti.

Açıklamada, ''Çözüm, devletin ihale uygulamalarının tek bir sistem dahilinde yapılmasından geçmektedir'' denilmişti. 

Ankara Üniversitesi Tıp Fakültesi Dekan Yardımcısı Prof. Dr. Erol Özdiler yaptığı açıklamada, Atasoy'un bir hastanede akciğer zarında kalınlaşma nedeniyle geçirdiği biyopsi sonrası enfeksiyon kaptığını söyledi.
Enfeksiyon sonucu ateşlenen ve genel durumu bozulan Atasoy'un İbni Sina Hastanesi'ne getirildiğini anlatan Özdiler, Atasoy'un, Reanimasyon Servisi'nde tedavi altında tutulduğunu bildirdi.

Atasoy'un, ''MRSA'' denilen antibiyotiğe dirençli, çok az ilacın etkilediği bir mikrop aldığını kaydeden Prof. Dr. Özdiler, ''Bu, her organı etkileyen bir mikrop. Hastada buna bağlı septik şoklar, çoklu organ işlev bozukluğu var'' diye konuştu.

Özdiler, Atasoy'un, mikrop nedeniyle böbrek, karaciğer, beyin ve kanama pıhtılaşma sisteminin hasar gördüğünü, destek ünitesine bağlı tutulduğunu ve şuurunun yerinde olmadığını ifade etti. 

Merkezde, üreme sağlığı konularına ağırlık verilecek, kadınların sağlık hizmetlerine ulaşması kolaylaştırılacak. 
Şanlıurfa Valiliği, İl Özel İdaresi'ne ait Sosyal Merkez'de "Kadın Hastalıkları ve Sağlığı Merkezi" açmaya hazırlanıyor. 

Çeşitli branşlarda 25 personelin görev alacağı Merkez'de, aile planlaması danışmanlığı; güvenli annelik; gebelerin izlenmesi; cinsel yolla bulaşan hastalıklar; AIDS/HIV danışmanlık hizmeti; çocuk sağlığı hizmetleri; adolesan/gençler konusunda danışmanlık hizmetleri ve laboratuar hizmetleri verilecek. 

Malzemeler Avrupa Komisyonu'ndan 

Vali Şükrü Kocatepe, merkezin Avrupa Komisyonu finansmanı ile 2003-2007 yılları arasında kadınların sağlığına yönelik uygulanacak "Üreme Sağlığı Projesi" çerçevesinde kurulacak ve Eylül ayı sonunda açılacak.

Merkezde öncelikle sağlık personeline kadın hastalıkları ve sağlığı eğitimi verilecek. Merkezde gerekli araç-gereç ve malzemeleri Avrupa Komisyonu sağlayacak, proje sonunda malzemeler İl Sağlık Müdürlüğü'ne bırakılacak. 

Sağlık Bakanlığı ve Avrupa Komisyonu arasında 2001 yılı Aralık ayında imzalanan finansman anlaşması ile "Üreme Sağlığı Projesi"nin uygulama aşaması 2003 yılında başladı. 2003-2007 yılları arasında sürecek olan proje Şanlıurfa dahil olmak üzere toplam 34 ili kapsıyor. 

Proje amacı ve hizmetleri 

Üreme sağlığı hizmetlerine ağırlık verilecek merkezde, aile planlaması; doğum öncesi ve doğum sonrası bakım konularında bölgesel farklılıkların ortadan kaldırılması; cinsel yolla bulaşan hastalıklar, HIV, AIDS ve adolesan danışmanlık hizmetlerinin aktif hale getirilmesi amaçlanıyor.

Halkın sağlık birimlerine ve personeline ulaşabilirliğini ve hizmet kalitesini artırmak da projenin amaçlarından. 

Proje kapsamında güvenli annelik; acil obstetrik hizmetleri; aile planlaması; cinsel yolla bulaşan hastalıklar; HIV/AIDS yönetimi; genç insanlar için cinsel sağlık-üreme sağlığı hizmetleri konuları da ele alınacak. 

Merkez, Şanlıurfa Valiliği Sosyal Merkez Hizmet Binası'nda, Şanlıurfa Sağlık Müdürlüğü Ana Çocuk Sağlığı ve Aile Planlaması Merkezi'ne bağlı alt birim olarak açılacak. 

Merkezde, kadın doğum uzmanı; aile hekimi uzmanı; halk sağlığı uzmanı; çocuk hastalıkları uzmanı; psikolog; diyetisyen; çocuk gelişimcisi; tıbbi teknolog; diş hekimi; ebe-hemşire; laborant; ambar memuru; ayniyat saymanı ve hizmetli olmak üzere 25 personel görev yapacak. 

Gençlik Danışma Merkezi kurulacak 

Proje kapsamında, 10-24 yaş arasındaki tüm gençleri kapsayan bir de Gençlik Danışma Merkezi açılması planlanıyor. 

İki hekim, iki hemşire, bir psikolog, bir sosyal hizmet uzmanı ve bir diyetisyen olmak üzere on sağlık personelinin görev alacağı merkezle ilgili fizibilite çalışmaları sürüyor.

Gençlik Danışma Merkezi'nde, gençlerin cinsel davranış ve üreme sağlığı yönünden olgunlaşma sürecinde destek alabilmeleri için ebeveynler, toplumsal gruplar, okullar, kamu kurumları, medya ve ekran gruplarına sağlık eğitimi, temel cinsel sağlık ve üreme sağlığı danışmanlık hizmetleri verilecek. 

Üreme Sağlığı Projesi 

Türkiye'nin batısında nüfus artışı hemen hemen sabitlenmişken Doğu ve Güneydoğu Anadolu Bölgesi'nde toplam doğurganlık hızı binde 42.

Gebelikten korunma yöntemlerinin kullanılması yaygınlığı Türkiye'nin batısında yüzde 40.5 iken, bu oran Doğu ve Güneydoğu Anadolu Bölgesi'nde yüzde 26.7. 

Sağlık personeli yardımıyla yapılmayan doğumların oranı Türkiye genelinde yüzde 18.5; bölgede yüzde 46.8. 

Doğu ve Güneydoğu Anadolu bölgelerinde kadınların yüzde 60'ı hiçbir doğum öncesi bakım hizmeti almıyor. Türkiye'nin batısında bu oran yüzde 14. 

Şanlıurfa'da projenin hizmete girmesi ile bölgedeki riskli davranışların değiştirilmesi, kadınların ve gençlerin sağlık kuruluşlarından daha etkin yararlanması, doğu-batı farkının asgariye indirilmesi hedefleniyor. 

Bu amaçla, Türkiye, AB Üreme Sağlığı Programı kapsamında ülke genelinde üreme sağlığı konusunda hizmet içi eğitim veren üreme sağlığı eğitim merkezleri ve bu merkezlerde görevli eğiticileri yetiştirecek bölgesel eğitim merkezlerinin oluşturulması planlandı. 

Avrupa Komisyonu, bu programın yürütülmesi için 20 milyon Euro sivil toplum örgütlerine, 35 milyon Euro da Sağlık Bakanlığı'na hibe etti. 

Dev tütün üreticisi BAT'ın çikolatalı ve vanilyalı sigara denemeleri yapması İngilizleri ayağa kaldırdı: Büyükler yetmedi, şimdi de çocuklarımıza göz diktiler. 
Independent gazetesinin manşete taşıdığı habere göre British American Tobacco (BAT) bir süredir Kanada'daki merkezinde çikolata, alkol, vanilya ve çay gibi maddeler eklediği sigaraları test ediyor. İngiltere'deki sigara karşıtı örgütler ve sağlık otoriteleri ise bu çalışmaların, sigaranın çocuklara hitap etmesini sağlamak için yapıldığını öne sürüyor. İngiltere'nin eski sağlık bakanı Frank Dobson, "Bu şirketler yılda 120 bin müşterisini öldürüyor. Yerine yenilerini bulmak zorundalar. Yetişkinlerin sigaraya başlamadığını bildikleri için de çocukları hedef alıyorlar" diye denemelere ateş püskürdü. BAT ise bu aromaların sigaranın tadını değiştirmediğini, bu yüzden de çocuklara yönelik olmadığını savunuyor. 

Sigara yasaklansın 

Diğer yandan İngiliz MORI araştırma kuruluşu tarafından yapılan ve 4000 kişinin katıldığı anketin sonuçlarına göre İngiliz halkı sigaranın yasaklanmasını istiyor 

Bu ankete göre İngiltere'de toplumun bütün kesimlerinin, kamuya açık yerlerde sigara içilmesinin yasaklanması fikrine destek verdiği bildirildi. Halkın yüzde 96'sı sigaranın devlet hastanelerinin "hiçbir yerinde içilmemesi" gerektiği görüşünde. 

Anketin sonuçlarına göre, kamuya açık yerlerde sigara içilmesinin yasaklanması fikrine en yoksul kesiminden yüzde 72, zengin kesimden de yüzde 86 oranında destek geldi. İngiliz halkının yüzde 85'i alışveriş merkezlerinde, yüzde 79'u restoranlarda, yüzde 78'i kafelerde, yüzde 62'si istasyonlarda, yüzde 49'u barlarda, yüzde 47'si de gece klüplerinde sigaranın yasaklanmasını istiyor. 

Yasağın, sigara içenlerin üçte ikisi tarafından desteklendiğine, İngiltere'nin, İrlanda ve Norveç'ten sonra sigarayı kamuya açık yerlerde yasaklayan üçüncü ülke olabileceğine dikkat çekiliyor. 

İngiltere Sağlık Bakanı John Reid, birkaç gün önce sigaranın fakirlerin tek tesellisi ve eğlencesi olduğunu belirterek, yasağa karşı çıkmış ve sigara karşıtı lobilerin eleştirileriyle karşılaşmıştı. 

Araştırma sonuçları, sigara karşıtı ASH adlı sivil toplum kuruluşu tarafından memnuniyetle karşılandı. Sigara içenler için lobi faaliyetleri yapan Forest (Freedom of the Right to Enjoy Smoking Tobacco) adlı kuruluşun yöneticileri ise sonuçları "güvenilmez" buldu. 

Sigara konusunda dünyadan bazı veriler 

13-15 yaşındakilerin yüzde 14'ü tiryaki Dünyada 650 milyon kişi sigara içiyor. 2002 rakamlarına göre 13-15 yaş arasındaki gençlerin yüzde 14'ü tiryaki. Bunların yarısı ise ilk sigaralarını 10 yaşından önce denedi. İngiltere'de sigara içen çocuk sayısı son 2 yılda yüzde 21'den 25'e çıktı. 

Yılda 5 milyon kişi sigara yüzünden ölüyor. Bu rakamın 2025 yılında ise 10 milyona çıkacağı tahmin ediliyor. 

Çevreye ve insana zararsız yenilenebilir enerjiye geçilmesi konusunda yasa çalışmaları gündemdeyken, Başbakan ve Enerji Bakanı'nın nükleer enerjiye geçilmesi açıklamalarına EMO Başkanı Ulusaler tepki gösterdi; nükleer santralin tehlikelerine dikkat çekti. 
Geçtiğimiz ay Meclis gündemine gelen, yenilenebilir enerji kaynaklarının kullanımına ilişkin tasarı Eylül'de görüşülmeyi beklerken Başbakan Recep Tayyip Erdoğan'ın Fransa gezisinde nükleer enerji kullanımını destekleyen açıklamalarına, çevrecilerden tepki geldi. 

50'ye yakın çevre ve sivil toplum kuruluşunun oluşturduğu Nükleer Karşıtı Platform bir basın açıklaması ve eylem yapmaya hazırlanırken, konuyla ilgili görüşlerini aldığımız Elektrik Mühendisleri Odası (EMO) Başkanı Kemal Ulusaler, Avrupa ülkelerinin yenilenebilir enerjiye geçerken, eski, çevreye ve insana zararlı nükleer enerji teknolojisini Türkiye gibi ülkelere satmaya çalıştığına dikkat çekiyor. 

Enerji ve Tabii Kaynaklar Bakanlığınca hazırlanan Yenilenebilir Enerji Kaynaklarının Elektrik Enerjisi Üretimi Amaçlı Kullanımına İlişkin Kanun Tasarısı Eylül'de meclis genel kurulunda tekrar görüşülerek karara bağlanacak. 

Tasarıda, hidrolik, rüzgar, güneş ve jeotermal gibi yenilenebilir enerji kaynaklarının, doğal kaynakları yok etmediği, iklimi etkilemediği, çevre ve insan sağlığına zararlı olmadığı belirtiliyor. 

Petrol, kömür ve doğalgaz gibi fosil enerjilerin, sera gazı etkisi yaratması gibi tehlikeleri vurgulanarak, Türkiye'nin yenilenebilir enerji konusunda gerekli kaynakları olduğu söyleniyor. 

Geçtiğimiz aylarda da Enerji ve Tabii Kaynaklar Bakanı Hilmi Güler, Türkiye'de nükleer santrallerin kurulmasına ilişkin çalışmalara başladıklarını duyurmuştu. 

Bülent Ecevit hükümeti döneminde, Mersin Akkuyu'ya yapılması planlanan Nükleer Santral projesi çevreye ve insanlara yapacağı olası etkiler göz önüne alınarak ertelenmişti. 

Mecliste görüşülmeyi bekleyen yenilenebilir enerji kaynaklarının kullanımına ilişkin yasa tasarısının hazırlanma gerekçelerinde, Türkiye'nin imza koyduğu Birleşmiş Milletler "İklim Değişikliği Çerçeve Sözleşmesi" ile Kyoto Protokolü ve Ulusal Programdaki kısa vadeli öncelikler yer alıyor. 

Bunlara göre, imzacı devletlere sera gazı emülsiyonlarını 1990 yılı düzeylerine indirme yükümlülüğü getiriliyor. 

EMO Başkanı Ulusaler ise, hükümetin bir yandan bu tasarıyı kanunlaştırmaya hazırlanırken, diğer yandan çevre ve insan sağlığına zararları Çernobil santralinin patlamasıyla da kanıtlanmış olan nükleer enerji kullanımına geçmesini eleştiriyor. 

Ulusaler: Türkiye nükleer enerji pazarı

Ulusaler, bianet'e şöyle söylüyor: 

Nükleer santral kurulmasına ilişkin projeler bir önceki hükümet döneminde de gündeme gelmişti. Ancak Türkiye'nin enerji profiline baktığımızda, hidroelektrik, jeotermal, rüzgar ve güneş gibi yenilenebilir enerji kaynaklarını etkin bir şekilde kullandığınız zaman 2020 yılına kadar Türkiye'nin enerji sorunu yok. 

Doğalgaz ve kömür gibi kaynakların yerine yenilenebilir enerji kaynaklarına geçtiğinizde dışa bağımlılıktan da kurtulmuş oluyorsunuz. Türkiye'nin nükleer santrallere ihtiyacı olduğu gerçek bir saptama değildir. 

Nükleer santrallere yüksek maliyetli olmaları, deprem riski altında bulunan Türkiye'de bu santrallerin tehlikesinin daha da artması ve nükleer atıkların çok uzun yıllar yok edilememesi açısından karşı çıkıyoruz. 

Çevre ve insan sağlığına tehlikeleri açısından bakarsak, hem sızıntı ve patlama durumlarında hem santralin çevresindekilerin ölmesi ve kalıcı sakatlık ve rahatsızlıklar, hem de çok geniş bir alanın etkilenmesi söz konusu. 

Avrupa ülkeleri atıkların yok edilmesinin çok zor ve maliyetli olması nedeniyle nükleer santral kurmaktan vazgeçiyorlar. Ancak elerindeki nükleer enerji teknolojisini Türkiye gibi, zaten Avrupa'nın kimyasal ve nükleer çöplüğü haline gelmiş ülkelere satmaya çalışıyorlar. ABD'nin Irak'ta kullandığı nükleer silahların başlıkları hala İskenderun'da. 

Hidroelektrik santral ve rüzgar enerjisinin çevreye etkileri çok az. Türkiye'nin bu alanlardaki potansiyeli geniş. Ancak bu enerjilerin kullanılmasına ilişkin bir devlet politikası olmadığı için, Avrupa ülkelerinden gelen baskılarla Türkiye nükleer enerji piyasasının pazarı haline geliyor. 

Nükleer santral yapımı, Adalet ve Kalkınma Partisi (AKP) ve Enerji Bakanlığı'nın yakın dönem projeleri arasında yer alıyor. 

Nükleer enerji mühendisleri, kendilerine iş alanı açmak için, yabancı şirketler ise sağlayacakları rantları düşünerek, nükleer enerjinin tehlikesiz olduğunu açıklıyorlar.Hükümet bir yandan Avrupa Birliği'ne (AB) uyum için yenilenebilir enerjiye geçecek, bir yandan da bu ülkelerdeki şirketleri memnun etmek için santral kuracak. Bu, enerji konusunda kendi kaynaklarına yönelen, çevre ve insana zararı göz önüne alan bir politikanızın olmadığını gösterir. 

Ancak, yenilenebilir enerji kaynaklarının ucuz maliyetli olması, nükleer enerjinin ise kısa ve uzun vadede çevre ve insan sağlığına olası etkilerini ve tehlikelerini dikkate aldığımızda, bu açıklamaların gerçeği yansıtmadığını söyleyebiliriz.

Kaynak:istabip.org 

Kadınlardaki vajinal akıntıların en önemli sebeplerinden biridir. Hastaların bir bölümünde beraberinde gonore veya nongonokoksik uretrit bulunmaktadır. 
Bulaşma 

Genellikle herhangi bir belirti göstermeyen erkek hastalar veya yine asemptomatik taşıyıcı kadınların cinsel ilişki esnasında cinsel eşine paraziti aktarması ile olur. Ancak bazen de umumi tuvaletlerden, kirli çamaşırlardan ve enfekte sex oyuncaklarından bulaşabilmektedir. 

Belirtiler 

Hastalığın belirtileri genellikle bulaşmadan 4-20 gün sonra ortaya çıkar. Kadınlarda sarı-yeşil veya gri, kokulu-köpüklü akıntı oluşur. Bu akıntı bazen kanlı da olabilir. Vajen girişinde kaşıntı olabilir. Cinsel ilişki esnasında rahatsızlık ve ağrı oluşabilir. Sık sık idrara çıkma, cinsel bölgede şişlik görülebilir. Bazen de hiç belirti vermeyebilir. Erkeklerde ise, genellikle belirti vermez. Bazen de idrar yaparken güçlük ve ağrı, penisten gelen bir akıntı olabilir. 

Komplikasyonları 

Tedavi edilmeyen trikomonas enfeksiyonlarının HIV riskini arttırdığı düşünülmektedir. Hamile kadınlarda trikomonas enfeksiyonu erken doğum, düşük doğum kilolu bebek veya plasental enfeksiyon ve yırtılmalara sebep olabilmektedir. Erkeklerde ise prostatit veya sistite neden olabilmektedir. 

Tanı 

Kadınlarda vaginal, erkeklerde uretral akıntı örneği alınıp mikroskopik incelemede hareketli trikomonasların görülmesi ile konulur. Bazende vajinal smear de trikomonaslar bulunarak tanı konur. 

Tedavi 

Tedavide trikomonasa etkili olduğu bilinen antibakteriyel,antiprotozoal bir ajan kullanılır. Diğer antibiyotiklerin etkisi yoktur. Eşler birlikte tedavi edilmelidir. 

Korunma 

Cinsellikle bulaşan tüm hastalıklarda olduğu gibi tek eşlilik ve güvenli bir prezervatif kullanımı hastalıktan korunmayı sağlayacak. 

Denizli Devlet Hastanesi uzman hekim istihdam ihalesi 5 Ağustos 2004 tarihinde gerçekleştirildi. 
4 Aylık süre için ilgili dallarda yapılan ihaleye 2 psikiyatri uzmanı ve 1 eczacı başvurdu. Diğer branşlarda başvuru olmadı. 2 milyar brüt (yaklaşık 1 milyar 170 milyon net) ücret teklif edilen psikiyatri uzmanlığı hizmet alımı işi, ihaleye katılan uzman hekimlerce ücretin düşüklüğü gerekçe gösterilerek sonuçsuz kaldı. İhale ile ilgili kesin sonuçların 1 Eylül 2004 tarihinde açıklanacağı bildirildi. 

Bu gelişmeler çerçevesinde Türk Tabipleri Birliği Merkez Konseyi’nce 5 Ağustos 2004 tarihinde Sağlık Bakan’ından acilen randevu talep edildi. 6 Ağustos 2004 günü Sağlık Bakanı ile yapılan görüşmede konu ile ilgili hekimlerin tepkisi dile getirilerek yaşanan sürecin sözleşmeli hekim istihdamının da ötesinde ihaleye giren şirketler üzerinden hekimlerin şirket elemanı olarak çalıştırılacakları, bu istihdam modelinin başta hekimler olmak üzere halk sağlığına, Türkiye tıp ortamına çok ciddi zararlar vereceği, bu uygulamanın bir an önce durdurulması gerektiği vurgulandı. 

Sağlık Bakanı Recep Akdağ Denizli Devlet Hastanesi ve Manisa Alaşehir Devlet Hastanesi ihaleleri ile ilgili bilgisi olmadığını, konuyu araştıracağını söyledi. 

Türk Tabipleri Birliği, Türkiye sağlık ortamını çok yakından ilgilendiren, yaşadığımız tahribatın boyutunu genişletecek olan bu uygulamayı çok yakından takip edeceğini açıkladı.

Bu yöntemle tedavi sonrasında, ereksiyon sıkıntısı da neredeyse hiç yaşanmıyor. Acıbadem Hastanesi Üroloji Uzmanı Prof. Dr. Ferruh Şimşek, greenlight lazer teknolojisiyle büyümüş olan prostat bezinin "buharlaştırıldığını" belirten Şimşek, yöntemin ABD’de tıbbî cihazların kullanılmasını denetleyen FDA (Food and Drug Administration) tarafından onaylandığını bildirdi. Greenlight yönteminin prostat tedavisinde kısa sürede etkili çözüm sunduğunu bildiren Şimşek, "TUR ya da açık prostat ameliyatı gibi tedavi yöntemlerinden daha kısa sürede etkili çözüm sunar" dedi. Yöntemin riskinin az olduğunu kaydeden Şimşek, işlemin isteğe bağlı olarak lokal, bölgesel veya genel anestezi ile yapılabildiğini kaydetti. Şimşek’in verdiği bilgiye göre, ortalama operasyon süresi 20-45 dakika, hastanede yatış süresi ise genellikle bir günü geçmiyor.
Şimşek, yöntem hakkında şu bilgileri verdi: "Işın uyarıları prostatın dokusuna yöneltilerek çabuk ve nazik bir biçimde onu kansız bir biçimde buharlaştırır. Bu laser fotoselektiftir ve hemoglobine yüksek ilgisi vardır ve bu nedenle kanama gözlenmez. Ayrıca prostat dokusunu kömürleşme ve artık doku bırakmadan etkin bir şekilde buharlaştırır. Bu laser 1-2 milimetre derine etki ettiğinden etkisi kontrol altındadır. Buharlaşan alanın altında yaygın hasar yapmaz. Bütün bunlar bu yöntemin neden başarılı olduğunu açıklamaktadır." 

Yöntemin, ereksiyon sorununa yol açmadığını kaydeden Şimşek, "Greenlight lazer cihazıyla prostat buharlaştırılması işleminde, lazer buharlaşan dokunun en fazla 1-2 milimetre daha derinine etki ettiğinden çok daha derinlerden geçen sertleşmeyle ilgili sinire zarar vermiyor. Retrograd ejakülasyon (meninin dışarı gelmemesi, idrar torbasına geri kaçması) görülme oranı azdır. Açık ve kapalı ameliyatlarda bu oran yüzde 80-90’lar seviyesindeyken bu yöntemde yüzde 25 civarında görülüyor" diye konuştu. 

Şimşek, yöntemin, idrar tıkanıklığına yol açan prostatı olan hastalar, cerrahi tedavi gereken tüm prostat büyümesi hastaları, idrar kesesi boynunda daralma ve yükseklik olan hastalar, ilaç veya diğer tedavilerin başarısız olduğu hastalar için de uygun olduğunu kaydetti. 

Çukurova Üniversitesi Tıp Fakültesi Halk Sağlığı Anabilim Dalı Öğretim Üyesi Prof. Dr. Gülseren Ağrıdağ, “siesta” olarak bilinen ve yaz aylarında hava sıcaklığının yüksek olduğu ülkelerde öğle saatlerini kapsayan molaların, Türkiye'de de başarılı sonuç vereceğini söyledi. 
Ağrıdağ, özellikle kalp, damar, tansiyon, diyabet hastaları ile yaşlı ve çocukların yüksek sıcaklardan olumsuz etkilendiğini, beyin kanaması, kalp krizi ve güneş çarpması gibi riskler nedeniyle öğle saatlerinde kapalı mekanlarda olmaları gerektiğini hatırlattı. Çalışma programında yapılacak düzenlemelerin, güneş ışınlarının en dik geldiği saatlerde işyerlerinde yaşanan yoğunluğu azalttığını ifade eden Ağrıdağ, şöyle devam etti: 

“Siesta, sağlık açısından yararlıdır. Günün en sıcak saatlerini dinlenerek geçiren kişi, arta kalan zamanı daha verimli kullanabilir. Bunun yanında özellikle kamu kurumlarında öğle tatili uygulaması olursa, yoğunluk ve sıcak nedeniyle buralarda yaşanan sıkıntılar, oluşan uzun kuyruklar ve şikayetler ortadan kalkar.” 

Ağrıdağ, şoförler, temizlik ve inşaat işçileri, kurye dağıtım elemanları gibi fiziksel aktiviteye dayalı işlerde çalışanların sıcaklıklardan daha fazla etkilendiklerini ve riskli durumlarla karşı karşıya olduklarını da kaydetti. Yaz aylarının sıcak geçtiği kentlerde kapalı mekanların klima sistemleri ile soğutulduğunu kaydeden Ağrıdağ, bunun da ekonomiye büyük yük getirdiğini belirtti. Sıcaklığın yüksek olduğu saatlerde kapalı alanları soğutmanın daha zor olduğunu vurgulayan Ağrıdağ, şöyle devam etti: 

“Sıcaklıkların en yüksek olduğu öğle saatlerinde klimalar nedeniyle elektriğe aşırı yük bindiği, bunun da kesintilere ve yüksek enerji sarfiyatına neden olduğu biliniyor. Eğer bu mekanlar sıcak saatlerde boş olursa, ekonomik açıdan büyük kazanç sağlanır.” Adana, Zaman 

Türkiye'nin sağlık sisteminin yarattığı yolsuzluk, Avustralya'da başarı ile uygulanan ve Dünya Sağlık Örgütü tarafından da kabul edilen yeni bir sistem ile giderilecek. Hacettepe Üniversitesi öncülüğündeki proje ile aynı hastalık için farklı tetkikler yapılmasına izin verilmeyecek. Tüm ilaç ve tıbbi malzemelerin ayrı kodu olacak. Tıbbi Cihaz Bilgi Bankası oluşturulacak ve elektronik sistemle faturalama yapılacak. Proje, Emekli Sandığı'nın reçetelerin kontrolünü sağladığı mevcut sistemine entegre edilecek. SABAH'ın edindiği bilgilere göre, Maliye Bakanlığı, Türk Eczacılar Birliği (TEB) ile 2001'de imzaladığı 'Reçete Provizyon' protokolünü uygulamadan kaldırdı. Emekli Sandığı'nın "Reçetelerin takibini biz yapalım" talebini uygun bulan bakanlık, sandığın şu anda reçetelerin takibini yaptığı sistemi, tüm kamu kuruluşlarında yürürlüğe geçirme kararı aldı. 
Sektöre neşter atılıyor 

Sağlık harcamalarındaki yolsuzluğun katrilyon liraları bulduğu sektöre proje ile neşter atılacak. Proje, tedavi hizmetlerinde maliyetleri karşılamayı kapsarken, sağlık harcamalarını kontrol eden bir projeksiyon geliştirmeyi amaçlıyor. Projenin dört aşamadan oluştuğunu bildiren yetkililer, Avustralya'daki uygulamasının başarılı sonuçlanması nedeniyle Dünya Sağlık Örgütü tarafından önerildiğine dikkat çektiler. 

Prof. Dr. Mehmet Öz, sağlıklı yaşam için dikkat edilmesi gerekenleri 4 ana başlık altında topluyor: İyi ve doğru beslenme, yeterli miktarda fiziksel aktivite-egzersiz, yüksek moral ve tıptaki teknolojik gelişmeler. Prof. Dr. Öz, kalbi korumak için verdiği mesajlar kadar tıp teknolojilerine de önem veriyor. Hemen her yıl yeni bir proje geliştiren, birçok buluşa imza atan Öz, her ne kadar kalp sağlığı bozulmadan önlem alınması için önerilerde bulunsa da kalp damar hastalıkları ortaya çıktıktan sonra, bunların tedavisi için de çaba gösteriyor. Kısacası kalbi koruma ve kalbi tamir etme konusunda çifte misyon üstlenen Öz, suni kalp, robotik cerrahi gibi tıp dünyasının yakından takip ettiği ve kalp cerrahisine önemli katkıları olan buluşların sahibi. Prof. Dr. Öz, son yıllarda daha az girişimsel ve zayıf kalbe destek olacak yeni aletler üzerinde çalışıyor. Bunlardan biri kalp kapağı tamirinde kullandığı göğsü açmadan, ameliyata gerek kalmadan uyguladığı klip. Diğeriyse, 'yardımcı kalp'i göğsü açmadan yerleştirmek. Öz, üzerinde çalıştığı bu iki projeyle ilgili sorularımızı yanıtladı...
Ritm bozukluğunun tedavisinde de yeni bir yöntem mi deniyordunuz? 

-Ritm bozukluğunu başlangıçta yakalarsak kateterle kasıktan girerek tamir ediyoruz. Ritm bozukluğu kronik olduktan sonra eğer hastanın şikâyeti yoksa ameliyat ve kateter tekniğini uygulamaya gerek yok.

Robotik cerrahi ilerliyor

Robotik cerrahinin kullanım alanı genişliyor mu? - Çok muhteşem ilerliyor. Aritmi ameliyatlarında kullanıyoruz. Bütün kalp deliklerini kapatıyoruz artık. Basit koroner by - pass ameliyatları, örneğin tek arter by - pass ameliyatlarında kullanıyoruz robotu. Robotun en güzel tarafı şu; birçok hastada 3 - 4 tane tıkanmış yer var. Ama bir tanesi kötü olduğu için mecburen ameliyat yapıyoruz. Eğer tek kötü olan yeri robotla yapabilirsek diğerlerine stent takmak mümkün. Yani biraz robot biraz stent uyguluyoruz. Karışım, sentez diyebiliriz bu tedaviye. Ameliyatı ufaltıyoruz, yanına stent koyuyoruz, başarılı sonuç alıyoruz. 

Şu an üzerinde çalıştığınız en son teknik mitral kapak tamiri üzerine... 

- Geleneksel açık kalp ameliyatı yaklaşımına alternatif olarak mitral kalp kapak tamirini, kalbi durdurmadan, kateter yardımıyla kalbe girerek tamir ediyoruz. Bunun için 'E - valv clip'i (endoskopik kapak klip) geliştirdim. Kadınların yüzde 15'inde, özellikle uzun boylu olanlarda mitral kapak sorunu var. Artık mitral kapak tamirini kalbi durdurmadan yapıyoruz. Mitral kapağın tamirini polyester madde kaplı iki yapraklı kliple yapıyoruz. Bunu henüz 19 vakada yaptık. Bu yöntemi mitral kapak yetmezliği olan hastalarda uyguluyoruz.

Bundan sonraki hedefiniz nedir?

- Kalp yetmezliğinde kullanacağımız yardımcı kalbi daha küçük yapmak. Bunu daha ufak yaparak köprücük kemiğinin altını kesip buradan girerek, göğsü açmadan kemiğin altına yardımcı kalbi yerleştireceğim. Bu cihazı kalem çapında küçültmeyi planlıyorum. Gerçekleşmesi 5 yılı bulur. 

Kök hücre alanındaki çalışmalarınız ne aşamada? - Kök hücreyi henüz uygulamak için erken. Kalp krizi geçiren kişilerde kullanabileceğimizi tahmin ediyorum. Amaç, kalp krizinden sonra kalpte ölen bölgeyi canlandırmak. Ancak daha hazır değil. Çalışmalarda ilerliyoruz, konuyu daha iyi anlıyoruz. 

Günde 15 saat çalışıyorsunuz. Bu tempoyu ne kadar sürdürmeyi planlıyorsunuz?

- Cerrah olarak belki ömür boyu uğraşmam. Ayın 11'inde 44 yaşıma bastım. Belki bir 15 yıl sonra 60 yaşında cerrahlığı bırakırım. Ama başka bir şey yapmak için bırakırım. İş bırakmak diye bir şey olmamalı. Birini bırak ama başka bir şeye başla. Devamlı değişmemiz gerekiyor.

Sağlığınıza dikkat ediyor, herkes için önerdiğiniz şeyleri uyguluyorsunuz. Sabahları ameliyattan önce fındık, badem veya ceviz yiyor, yoga yapıyorsunuz. Tüm bunları uygulayıp sağlığınıza dikkat ederken yine de kendiniz için kaygılandığınız oluyor mu? 

- Çok güzel bir noktaya değindiniz. Bu yıl bir yogiyi (yogayı hayat felsefesi olarak benimsemiş kişi, eğitmen) ameliyat ettim. Bu kişi Budist, vejetaryen, yediği yemeklerin hepsi saf ve sağlıklı, güzel bir hayat yaşıyor. Çok dindar bir insan. 55 yaşında kalp krizi geçirdi ve ameliyat için bana geldi. Hastada depresyon başladı. Neden? Muhteşem bir hayat yaşıyor ama kalp krizi geçirdi. Öğrendim ki onun ailesinde yaşayan tüm erkekler 35 yaşından önce ölmüşler kalp krizinden. Bu yogi, ailesindekilere göre 20 yıl kazanmış bu yaşam tarzıyla. Ben bir ameliyat yaptım 30 yıl daha kazandı. Yalnız depresyon araya girerse ömrü kısaltıyor hastada. Ben kendim için de aynı şekilde düşünüyorum. Allah korusun kötü bir hastalık geçirirsem ve bir aksilik olursa hiç olmazsa o ilk 44 yaşım güzel, sağlıklı geçti. Sporumu yaptım, eğer hastalık rastlarsa kuvvetim daha çok onunla savaşabilmek için. Böyle bir şey başıma gelirse atlatırım inşallah.

Akciğerler temiz olunca ameliyat rahat geçer

Sigara içen hastalarınızı hâlâ ameliyat etmiyor musunuz?

- Onları sevdiğim için ameliyat etmiyorum. Niye ameliyat edeyim? Tek istediğim şey 7 gün sigarasız kalmaları. Bir hafta sigara içmemişse bir kere gücünü gösteriyor kendisine. 'Karar verip içmiyorum' diyor. İkincisi, akciğerleri temizleniyor. Çünkü akciğerler temiz olunca ameliyat daha rahat geçer, ameliyattan sonraki akciğer komplikasyonları daha az olur. 

Prof. Dr. Mehmet Öz'ün sağlık önerileri

Aspirin'e erkeklerde 45, kadınlarda 55 yaşın üzerinde başlanmalı. Stres önemli değil, strese karşı verilen savunma önemli. Kızgınlık ve saldırganlık arttıkça aritmi ve kalp krizi riski artıyor. Yanınızdaki kişi her bir sigara içişinde siz de üçte bir sigara içiyorsunuz demektir. Yoga ve meditasyon kalp sağlığı için çok faydalı. Meditasyonda vücuttaki nitrik oksit düzeyi artıyor. Bu madde damar sağlığı için çok önemli. Ömrü 5 saniye. En çok burunda bulunuyor. Yoga ve meditasyonda derin nefes alarak bu maddeyi akciğerlerinize dolduruyorsunuz. Çocukları kalp hastalıklarından korumak için onlara spor yapma alışkanlığı kazandırmak ve fazla kilo almamalarına dikkat etmek lazım. Türkiye için en büyük korkum, çocuklarda şişmanlığın artması. 

By-pass yapmak için artık kemik kırılmıyor

Prof. Öz kalp damar cerrahisi ameliyatlarındaki günümüzdeki gelişmeleri şöyle özetledi:

Kalbin iletim sistemini iyileştirmek için kalp pili sistemleri ile kalp yetmezliğinde oluşan hormonal bozukluğu engelleyecek yeni nesil ilaçlar bulunuyor.

Yüzde 90 bir yıl yaşam oranıyla kalp nakli seçeneği, yüzde 75 yaşam oranlarına varan mekanik yapay kalpler mevcut.

Daha az girişimsel ve zayıf kalbe destek olacak yeni aletler gelişti.

Koroner damar hastalığının tedavisinde, robot cerrahisinin kullanımıyla by-pass ameliyatları artık hiçbir kemiği kırmadan küçük deliklerden yapılabiliyor.

Robotlar, kalp içindeki delikleri kapamada ve hasarlı mitral kapakları tamir etmekte de ayrıca çok başarılı.

Kötü kolesterole çare: Diyet ve ilaçlar

Kötü kolesterol LDL'yi azaltmanın yolunun diyet veya ilaçlar olduğunu belirten Prof. Dr. Öz, şunları söylüyor: "Bu durum için bugüne dek bir şey yapılamıyordu. Kuzey İtalya'nın Garda bölgesinde yapılan gözlemden bir araştırma doğdu. Burada yaşayanların, biz Türkler gibi HDL düzeyleri çok düşüktü. Araştırıldığında, bu insanların süper yüklü HDL'ye benzer özel bir partiküle sahip olduğu ve aynı maddenin düşük HDL'li kalp hastalarına verildiği zaman, hastalardaki plakların çözüldüğü gözlendi. Bu ilaçlar 3-5 yıl içinde kullanılabilecek hale gelecek."

Prof. Mehmet Öz'den halka açık konferans

Prof. Öz, bugün Hilton Convention Center'de saat 17.00'de başlayacak ve Doç. Dr. Özgen Doğan ve Dr. Hasan İnsel'in de konuşmacı olarak katılacağı "Kalpten Yaşamak" adlı katılımın ücretsiz olduğu konferansta kalp sağlığıyla ilgili merak edilen soruları cevaplayacak. 

Bitkilerin barındırdığı aktif maddeler üzerinde yaptığı çalışmalarla uluslararası alanda kabul gören Prof. Dr. İbrahim Saraçoğlu, çok önemli bir çalışmasının sonuçlarını Tempo’ya açıkladı. Prof. Dr. Saraçoğlu, uyguladığı havuç kürü ile Alzheimer’ı yüzde 30 oranında iyileştirdiğini belirtti. Prof. Saraçoğlu, şunları söyledi: 
‘Ben, genelde incelemek istediğim bitkinin önce kökleri ile işe başlarım. Her bitkinin kökü kendine özgü bir yapıya sahiptir. Köklerin içerdiği bazı maddeler, o bitkinin yapraklarının, saplarının ve hatta çiçeklerinin içerdiği etkin maddeleri bulmamızda anahtar vazifesi görür. Havuçun köklerinde acethylcolin maddesi bulunmaktadır. Acethylcolin beyin hücrelerinde (nöron) bulunan bir madde. Bu maddeye neurotransmitter da denilmektedir. Acethylcolin seviyesinin, Alzheimer hastalarında düşük olduğu birçok klinik deneyler ile ortaya konmuş ve yüzlerce makale bu konuda yayınlanmıştır. Acethylcolin havucun köklerinde bulunmasına rağmen, havucun kendisi yani, yumrusu acethylcolin içermemektedir. Ancak, sinir sistemi ile ilgili olarak doğrudan etkili birçok değişik etkin madde içermektedir. Taze sıkılmış havuç suyunda, Alzheimer hastalığını önleyici güce sahip etkin maddelerin sayısı en az 17 tanedir. Bunlar arasında alpha-terpinene, gama-terpinen, tryptophan, thyamin, carotol, daucic asit, daucine, choline, camphor, borneol ve terpinen-4-ol etkin maddeleri bulunmaktadır. Camphor etkin maddesi havuçta çok çok az bulunmasına rağmen, beraberinde glutamate türevi içermesi camphor’un etki gücünü artırarak beyinde plak oluşumuna engel olabilmektedir. Bunlardan terpinen-4-ol ve borneol etkin maddeleri acetylcholinesterase-inhibitörü görevi yaparak, acethylcholinin beyin hücrelerinde (nöron) azalmasına engel olur. Yapılan klinik deneylerde, Alzheimer hastalarında acethylcholin seviyesi düşük olarak gözlenmektedir. Methyl-pentosans ve lupeol maddesinin tüm bu etkin maddeler ile birarada bulunması, taze sıkılmış havuç suyu kürünü Alzheimer hastalığının önlenmesinde, durdurulmasında ve de tedavi edilmesinde tartışmasız kılmaktadır. Burada tekrar hatırlatmayı uygun buluyorum, havuç suyunun içerdiği etkin maddelerin tamamını bir bütün olarak düşünmek gerekir. Birini veya birkaçını bir arada uygulama yöntemi olarak düşünmek yanlıştır.’ 

Sosyal Sigortalar Kurumu'na (SSK), diğer alıcılara göre daha yüksek fiyattan ilaç sattığı gerekçesiyle eleştiri oklarına hedef olan Roche'un, rekabet engeline takıldığı ortaya çıktı. Roche'un, ecza depoları ile ilişkilerini düzenleyen, hangi deponun hangi kurumların ihalesine girip giremeyeceğini belirleyen kurum içi sözleşmelerine Rekabet Kurumu'ndan muafiyet istediği ancak olumsuz yanıt aldığı anlaşıldı. Rekabet Kurumu Roche'a, "Ecza depoları ile satış stratejiniz, getirmek istediğiniz sınırlamalar Rekabet Kanunu'na aykırı. Düzeltmeniz gerekiyor" mesajı gönderdi ve süre verdi.
Ecza depolarının işleyişinin, özel bir ilişki biçiminde olduğuna dikkati çeken Rekabet kurumu uzmanları, şu bilgiyi aktardı: "Ecza depoları, üretici firmadan ilacı satın alan, daha sonra kamu kuruluşlarının ihalesine girip satan bir modelde çalışmıyor. Depolar, doğrudan ilaç firması adına hareket ediyor. İhaleye girmeden önce ilaç firmasına soruyor. Teklif üzerinde kalırsa, ilacı tedarik ediyor. Aslında para ilaç fabrikasına gidiyor, depolar komisyon alıyor. Rekabet Kurumu olarak depolar ve üreticilerle toplantı yapacağız."

Rekabet Kurumu yetkilileri, ilaç sektörünün büyük ölçüde kamu eliyle düzenlenen bir piyasa niteliğinde olduğunu da hatırlattı ve sorunu şöyle özetledi: "İlaç fiyatları Sağlık Bakanlığı'nca belirleniyor. Dolayısıyla kısmen düzenlenen bir piyasa oluşuyor. Ayrıca Maliye Bakanlığı'nın devreye girdiği örnekler de yaşanıyor. Örneğin, Maliye bir tebliğle eczanelere reçete bedeli üzerinden yüzde 2.5 iskonto zorunluluğu getiriyor. Belki de eczacı serbest rekabet ortamı içinde daha fazla indirim yapacak ama yapamıyor. Tüm bu süreçlerin gözden geçirilerek tüm sosyal güvenlik kurumları için ortak bir politikanın belirlenmesi gerekiyor." 

Rahİm ağzı kanseri jinekolojik kanserler içinde en sık görülen kanser türlerinden biridir. Rahim ağzı kanserinin nedeni tam olarak bilinmemekle birlikte kansere yakalanmayı arttıran nedenler; çok eşlilik, cinselliğin 20 yaşından önce yaşanması, viral ve bakteriyal infeksiyonlar, fazla sayıda doğum yapmak, sosyo-ekonomik düzeyin düşük olması, sigara içmek, C vitamini ve A vitamini eksikliği olarak bilinmektedir.
Rahim ağzı, rahimin vajinaya açılan boyun kısmıdır. Hastalık burada bulgu vermeye başladığında çoğunlukla ilerlemiş safhadadır. Rahim ağzı kanseri, uzun bir kuluçka dönemine sahiptir. Hücrelerdeki şekil bozukluğunun başlamasından, kanser oluşumuna kadar geçen süre 5-10 yıldır. İleri evrede tedavi şansı çok düşük, erken evrede yakalanıldığında ise tedavi şansı çok yüksektir. Bu nedenle böyle bir rahatsızlığın kendinizde olduğundan şüpheleniyorsanız ya da kontrol amaçlı 6 ayda bir pap smear testi yaptırmanızda fayda var.

Bütün kanser çeşitlerinde erken tanı ve tedavi çok önemlidir. Özellikle rahim ağzı kanserinde erken dönemde teşhis edilebilen vakaların yüzde 95'inden fazlası tedavi edilebiliyor. Erken dönemde yapılan küçük cerrahi işlemler ile bu hastalık tedavi edilebilerek kadının rahmini kaybetmesi engellenir ve ileride çocuk sahibi olamama (kısırlık) problemi de yaşanmaz. Ancak ileriki aşamalarda tedavisi en güç hastalığa dönüşür. Kemoteropi ve ilaçlarla tedavisi zorlaşır ve çok kısa sürede yayılarak ölüme sebep olur.

BELİRTİLERİ: Çoğu zaman her hangi bir bulgu vermeyip et suyu renginde hafif kanlı ve kokulu akıntı görülebilir. İleri evrelerde kanamaların süresi uzar, miktarı artar. İlişki sonrası kanama olabilir. Ağrı, ancak ileri evrelerde görülen bir bulgudur. 

Pap Smaer 1941 yılından beri kullanılan bir kanser tarama testidir. Bugüne kadar geliştirilmiş olan kanser tarama testlerinden en etkili olanıdır. ABD' de kullanımına başlandığından bu yana, rahim ağzı kanserlerinde ölüm oranı %70 oranında azalmıştır. En uygun zaman, iki adet arasında kanamasız dönemdir. Smear alımından önceki 48 saat içinde, cinsel ilişki ve vaginal duş önerilmez. Eğer vajinal bir tablet kullanımı varsa, son tabletin üzerinden en az 5 gün geçmesi önemlidir. Tarama, 18 yaşından itibaren, cinsel aktif her bayana yapılmalıdır. 

Gaziantep SSK Bölge Hastanesi’nin tuvaletinde doğum yaptıktan bir hafta sonra hayatını kaybeden genç kadının eşi, sorumluların cezalandırılmasını istedi. SSK Bölge Hastanesi’nde yaşanan sağlık skandalı şöyle gelişti: Doğum anının geldiğini söyleyen Simge Eneş, SSK Gaziantep Bölge Hastanesi’nde tedavi altına alındı. 15 Temmuz’da hastanenin tuvaletinde doğum yaptı ve 1 kilo 100 gram ağırlığında bir kız bebek dünyaya getirdi. Yer yokluğu nedeniyle bebek, Sani Konukoğlu Tıp Merkezi Yoğun Servisi’ne yatırıldı ve anne Simge Eneş taburcu edildi. Hastaneden taburcu edildikten sonraki 6 gününü evinde geçiren Simge Eneş, rahatsızlanınca, SSK Bölge Hastanesi’ne kaldırıldı. Burada kötüleşen Eneş Özel Sani Konukoğlu Tıp Merkezi’ne gönderildi. Simge Eneş, bu hastaneye getirildikten 15 dakika sonra öldü. 20 yaşındaki eşi Simge Eneş’le mutlu bir evlilik hayatı sürdürdüklerini belirten acılı eş Mehmet Eneş, eşinin ölümünden sorumlu tuttuğu SSK Bölge Hastanesi doğum servisi doktorlarının cezalandırılmasını isteyerek, savcılığa suç duyurusunda bulundu. 

CHP'den Kızılay için soru önergesi 

CHP İstanbul Milletvekili Kemal Kılıçdaroğlu, Bakanlar Kurulu'nun Kızılay'a yönetici atamasıyla ilgili hükümler hakkında yürütmenin durdurulması kararı verilmesine karşın, yargı kararlarının neden uygulanmadığını sordu. 
Kılıçdaroğlu, İçişleri Bakanı Abdülkadir Aksu ve Adalet Bakanı Cemil Çiçek'in cevaplaması istemiyle TBMM Başkanlığı'na sunduğu soru önergelerinde, görevden alınması gereken işbaşındaki Kızılay yönetiminin genel kurul toplamasına hangi gerekçelerle ''göz yumulduğu'' ve Cumhuriyet Savcılarının harekete geçip geçmediği sorularına da cevap istedi. 

Halk arasında ‘temriye’ olarak bilinen ve hava sıcaklığının artması ile birlikte kendisini gösteren mantar hastalığının başka hastalıklarla karıştırılmaması gerektiğini belirten Prof. Dr. Aktaş, kulaktan duyma yöntemlerle tedavi edilmemesini istedi. 
Halk arasında “temriye” olarak bilinen ve hava sıcaklığının artmasıyla birlikte kendisini gösteren mantar hastalığının başka hastalıklarla karıştırılmaması gerektiği belirtildi. Mantar hastalığının başta sedef, egzama, frengi-cüzam lekeleri olmak üzere birçok mikrobik hastalıkla karıştırıldığını belirten Erciyes Üniversitesi Dermatoloji Anabilim Dalı Öğretim Üyesi Prof. Dr. Ekrem Aktaş, mantar hastalığının mikroskobik muayene ve mantar kültürü yapılarak teşhis edildiğini açıkladı. 

Hastalığın tedavisinde losyonlar, kremler, pomatlar ve ağızdan yutulan tabletlerin kullanıldığını belirten Aktaş, “Hastalık belirtisi görülünce vakit kaybetmeden doktora gidilmeli, çevreden duyulan yanlış bilgilerle tedaviye çalışılırsa tedavisi imkansız sorunlar ortaya çıkabilir." dedi. Parmak araları ve altlarında soyulma, çatlama, beyazlaşma ve şişlik belirtileriyle ortaya çıkan ayak mantarına, bilinçsizce tercih edilen imitasyon ayakkabıları davetiye çıkarıyor. Mantarın nemli ortamlarda oluştuğunu anlatan Ortopedi ve Travmatoloji Uzmanı Dr. Hasan Doğan, ayakkabıyı canlı organizma gibi düşünmemiz gerektiğini hatırlatarak, “Ayakkabı, insan gibi nefes alıp vermelidir.” dedi. İmitasyon deriden yapılan ayakkabının nefes alıp verme özelliğinin olmadığına dikkat çeken Doğan, “İmitasyon ayakkabı kullananlarda ayak mantarı oluşumlarına sıkça rastlanıyor." şeklinde konuştu. 

Ayağın ihmal edilen organlar arasında yer aldığını, ayağın anatomik gelişiminin sağlıklı olabilmesi ve erişkin çağda ayak deformiteleri (çarpıklık) oluşmaması için ayakkabı alırken dikkat edilmesi gerektiğini hatırlatan Dr. Doğan şunları söyledi: “Ayak arkına uygunluk, topuk kısmının sertliği ve ön kısmının parmakların köklerine destek olması özelliklerine dikkat etmeliyiz.” 

Mantar hastalığının belirtileri 

Deride kabarıklık ve çürümüşlük oluşur.

Kılların dökülmesine sebep olur. 

Kaşıntı yapar ve boyun bezlerini şişirir. 

Sırt ve kol bölgelerinde kepeklenen, sulanan ve kaşınan lekeler görülür. 

Ayak parmak aralarında kaşıntı ve çatlamalar. 

Tabanlarda içi su dolu kabarcıklar, kepeklenme ve şiddetli ayak kokusu görülür. 

Mantardan nasıl korunulur? 

Ayrı havlu, ayrı saç fırçası kullanılmalı.

Çarşaflar haftada iki kez sıcak suda yıkanarak güneşte kurutulmalı. 

Özel terlik kullanılmalı. 

Ayakların terlemesine engel olunmalı. 

Dar pantolon, naylon iç çamaşırları ve çoraplar, mantarın azmasına sebep olacağı için giyilmemeli. 

Mantar hastalığı olanlar havuz,hamam, spor salonu gibi yerlerden uzak durmalı. 

Bahçelievler'de bir apartmanın bodrum katında meydana gelen su baskını sonucu 3 çocuğunu kaybeden ve ayağı kırık olan olarak hastaneye sevk edilen anne Hüsna Şengüz'ün, hastaneden taburcu edilmek istenmesine yakınları isyan etti. 
Soğanlı Mahallesi Çavuşpaşa Caddesi Öner Sokak 21 numarada bodrum katında akşam saatlerinde meydana gelen su baskınından itfaiye ekipleri tarafından kurtarılarak Bakırköy Devlet Hastanesi'ne götürülen Hüsna Şengüz'ün yakınları, hastanın tedavi edilmeden taburcu edilmek istenmesine isyan etti. 

Annenin yakını olduğunu söyleyen İlyas Nerçap acılı kadınla ilgilenilmediğini, ayağı kırık halde taburcu edilmek istendiğini iddia etti. Nerçap "Ayağı bir haftadır kırıktır. Kurtarma çalışmaları sırasında ayağı tekrar kırılmış. 5 saat oldu geleli hiçbir müdahale yapılmamıştır. Ortopedi doktoru olmadığı için hiçbirşey yapamayacaklarını söylediler. Kendisinin göğüs filmini çektiler, göğsünden rahatsızlığı yok. Başka hastaneye sevk edin diyoruz, onu da yapmıyorlar, eve götürün diyorlar. Dosyasına doktorlar kaşesini, imzasını da vurmuyor. Hastamızı hiçbir müdahale etmeden taburcu etmeye çalışıyorlar." dedi. 

Hastanede bulunan ölen çocukların amcası Suat Yılbaş ise vatandaşların yardımıyla Uğur (5) ve Şükran Şengüz (9) kardeşlerin kurtarıldığını söyledi. Amca Yılbaş şunları söyledi: 

"Kendi imkanlarımızla, vatandaşların yardımıyla iki kardeşi çıkarmayı başardık. Şuanda sağlık durumları gayet iyi. Sadece annelerinin durumuna üzülüyorlar." dedi. 

Bu arada anne Hüsna Şengüz'ün 8 çocuğu olduğu ve su baskınını yaşamayan 3 oğlunun tekstil atölyesinde işçi olarak çalıştığı öğrenildi. Ailenin İstanbul'a 7 ay önce geldikleri ve baba Abdürrıza'nın herhangi bir işi olmadığı öğrenildi. 

Soruşturma başlatıldı 

Bahçelievler Soğanlı'da 3 çocuğun ölümü annelerinin de yaralandığı su baskını faciasıyla ilgili olarak savcılığın soruşturma başlattığı bildirildi. İstanbul Büyükşehir Belediyesi Afet Koordinasyon Merkezi (AKOM) tarafından yapılan yazılı açıklamada, su baskınının bir aracın bahçe duvarına çarpması sonucu meydana gelmiş olabileceği üzerinde duruldu. 

Açıklamada, “Olayın, ilk belirlemelere göre bir aracın bahçe istinat duvarına çarparak devirmesi sonucu suların bodrum katına dolmasıyla meydana geldiği gözlendi. Olaya Cumhuriyet Savcılığı el koyarak, konuyla ilgili adli soruşturma başlattı” denildi. 

Konya'da kurulu bir firma, ABD, İngiltere ve İtalya'nın özel ve devlet hastanelerine 7 farklı konuma gelen, ağırlık ve sıcaklık ölçen, uzaktan kumandalı elektronik yoğun bakım hasta yatağı ihraç ediyor. Bu yıl içinde 100 bin dolarlık ihracat yapan firma, yeni üreteceği ses kumandalı yataklarla pazar payını daha da genişletmeyi istiyor. Medikal 2000 Tıbbi Cihazlar ve İleri Teknoloji Sanayi ve Ticaret A.Ş. Yönetim Kurulu Başkanı Mustafa Kabakçı, yaklaşık 5 yıl önce kurulan firmalarında küçük çapta başladıkları üretimlerini giderek genişlettiklerini bildirdi. Son olarak üzerinde uzun süre çalıştıkları elektronik donanımlı yoğun bakım hasta yatağı ürettiklerini ifade eden Kabakçı, şunları söyledi: "Yaptığımız bu yatak çok amaçlı kullanılıyor. ABS plastikten yapıldığı için kanserojen etkisi yok. Ayrıca yangınlarda alev vermediği gibi bulunduğu yerde eriyip kayboluyor. Elektronik donanımlı uzaktan kumandalı yatak, 7 farklı konuma ayarlanabiliyor.Her türlü temizlik maddesi ile temizlenebilen yataklarımız yurtdışından yoğun ilgi görüyor." 
"En fazla İngilizler istiyor" 

Şu anda ABD, İngiltere ve İtalya'nın özel ve devlet hastanelerine bu yataklardan ihraç ettiklerini vurgulayan Kabakçı, özellikle İngiltere'nin yoğun talebiyle karşı karşıya olduklarını dile getirdi. Kabakçı, "Gelen müşterilerimize 3 ay sonrasına gün vermek zorunda kalıyoruz. En büyük rakibimiz Almanya ve ABD'li firmalar. Ancak ucuz üretim ile bu firmalara karşı büyük başarı sağladık" dedi. Kabakçı, yurtdışından 11 bin dolara ithal edilen yatakları Türkiye'deki özel ve devlet hastanelerine 6 milyar liradan verdiklerini ifade etti. 

Ankara Üniversitesi Tıp Fakültesi Farmakoloji ve Klinik Farmakoloji Anabilim Dalı Öğretim Üyesi olan Prof. Dr. Tulunay, SSK'nın fahiş fiyatla ilaç aldığı iddialarıyla ilgili açıklamalarda bulundu.
Tulunay, bu olayın yalnızca Roche firmasıyla ilgili olmadığını, diğer firmaların da incelenmesi gerektiğini söyleyerek, ''Bunu yapan yalnızca Roche değil, birçok firma yapıyor. Türkiye'deki çarpık fiyatlandırma, çarpık ihale politikası ve bütün kesimlerin etikten yoksun oluşu buna sebep oluyor'' diye konuştu.

Sağlık Bakanlığı'nın fiyatlandırma şeklinde de bir karışıklık olduğunu savunan Tulunay, İhale Kanunu'nda değişiklik yapılması gerektiğini ileri sürdü.

Diğer firmaların ilaç ihalelerinin de incelenmesini isteyen Tulunay, adını vermek istemediği bir başka ilaç firmasının da SSK Eskişehir Bölge Hastanesi'ne bir antibiyotik ilacını yüzde 18 yüksek fiyatla verdiğinin belirlendiğini savundu.

''Polisiye tedbirlerle bunun önüne geçilemez'' diyen Prof. Dr. Tulunay, konunun bilimsel temellere dayandırılarak masaya yatırılması ve farma-ekonomik bilgilere göre ilaç alınması gerektiğini kaydetti.

Konunun açığa çıkmasının Türkiye açısından iyi bir fırsat olduğunu söyleyen Tulunay, iddiaların yalnızca Başbakanlık Teftiş Kurulu'nca incelenmesinin yetmeyeceğini konuyla ilgili TBMM Tahkikat Komisyonu kurulmasını gerektiğini ifade etti.

Tulunay, TBMM Tahkikat Komisyonu'nun aynı sorunlarla 1966 yılında kurulduğunu bildirdi. Prof. Dr. Tulunay, akılcı ilaç kullanımı ve yolsuzlukları önleyerek Türkiye'de 2 milyon dolar ilaç tasarrufu sağlanacağını vurguladı.

SSK' nın kaybı

Tıp Kurumu Genel Sekreteri Ali Rıza Üçer de SSK Eritropoietin ihalesinin, SSK Sağlık İşleri Genel Müdürlüğü bünyesindeki İstanbul Satın Alma Sigorta Müdürlüğü'nce, Kamu İhale Kanunu'nun 19. maddesinde tanımlanan açık ihale usulüne göre 22 Aralık 2003'te açıldığını anımsattı.

İhalede yaklaşık 85 bin kutu ilaç alımı yapılmasının öngörüldüğünü belirten Üçer, ihale kapsamında eritropoietinin yanı sıra antikanser ilaçlar, büyüme hormonu gibi oldukça pahalı ilaç türlerinin de yer aldığını bildirdi.

Eritropoietin'in, Roche firmasınca ''NeoRocormon'', Gürel firmasınca da ''Eprex'' adıyla satışa sunulduğunu kaydeden Üçer, ihaleye getirilen şartlar nedeniyle 85 bin kutuluk SSK ihalesinin bazı kalemlerinde yalnızca Roche, bazı kalemlerinde de ise yalnızca Gürel firmasının ihaleye girdiğini belirtti.

Bu ihalede, aynı dönemde, Beşer Ecza Deposu'na 89 milyon liraya, Antalya Devlet Hastanesi'ne 92 milyon liraya satılan ''NeoRocormon 2000 IU'' adlı ilacın, SSK'ya 230 milyon liraya satıldığının belirlendiğini söyleyen Üçer, yine aynı dönemde Antalya Devlet Hastanesi'ne 366 milyon liraya fatura edilen ''NeoRocormon 5000 IU/0.3 ml flakon''un da SSK'ya 616 milyon liraya satıldığını öne sürdü.

Üçer, bu nedenle SSK'da Roche firmasının NeoRocormon ilacından kaynaklanan kamusal zararın yaklaşık 10 trilyon lira olduğunu savundu.

İhalede rekabet koşulları sağlanmadı

İlgili ihalenin diğer kalemlerinde de Roche firmasının NeoRocormon ilacının ihale kapsamı dışında kaldığını ve yalnızca Gürel firmasının Eprex adlı ilacının ihaleye girebildiğini söyleyen Üçer, ihalede rekabet koşullarının sağlanmadığını iddia etti.

Üçer, ''Bu ihalede, yaklaşık 43 bin kutu Eritropoietin için bir firma, 30 bin kutu Eritropoietin için de diğer firma tanımlanmıştır. Başka bir firma da olmadığı için her firma tek başına ihaleye girmiş gibi olmuştur'' dedi.

Üçer, yalnızca Gürel firmasının Eprex adlı ilaçlarının farklı formlarının tanımlandığı bu 30 bin kutu ilaca ilgili ihalede ne fiyat verildiği, aynı firmanın diğer firma ile rekabet ettiği ihalelerle bu ihalede verdiği fiyat arasında bir fark olup olmadığının da titizlikle araştırılmasını istedi.

'İlaçlar, Türkiye' de üretilebilir'

Türkiye'nin ilaç harcamalarında dikkat çekici bir yer tutan biyotek ilaçların Türkiye'de üretilebileceğini vurgulayan Üçer, şunları kaydetti:

''Ülkemizde moleküler biyolojiye dayalı biyoteknolojilerin geliştirilmesiyle jenerik biotek ilaç olarak Eritropoietin ve benzeri ilaçları çok ucuza üretmemiz, böylece önemli boyutlarda kamusal tasarruf sağlamamız mümkün olabilecektir. Bir yılda Eritropoietin için harcadığımız kaynağın neredeyse yarısıyla Eritropoietin üretebiliriz.''

Firmanın ilanlı açıklaması

Bu arada, Roche Firması yetkilileri, konuyla ilgili 8 Ağustos Pazar günü gazetelere bir ilan verdiklerini anımsatarak, burada dile getirdikleri görüşlerin dışında bir açıklamaları olmadığını bildirdiler.

Roche Firması ilan yoluyla yaptığı basın açıklamasında, Kamu İhale Kanunu'nun 2003 yılında yürürlüğe girmesinden sonra, kamunun tıbbi ürün ihtiyacı için düzenlenen ihalelerde zaman zaman fiyat farklılıklarının ortaya çıkabildiğini savunmuştu.

Açıklamada, bunun sebebinin SSK ve Devlet Hastaneleri ile Üniversite Hastaneleri tarafından farklı ihale uygulamalarının gerçekleştirilmesi olduğu ifade edilerek, ortaya çıkan durumun, sadece Roche için değil, ihalelere katılan yerli ve yabancı tüm ilaç sektörü için geçerli olduğu iddia edilmişti.

Açıklamada, ''Çözüm, devletin ihale uygulamalarının tek bir sistem dahilinde yapılmasından geçmektedir'' denilmişti. 

Milli Eğitim ve Sağlık bakanlıklarının işbirliğiyle hazırlanan proje, geçen Haziran ayında 3 ilköğretim okulunda pilot olarak uygulanmıştı. Alınan olumlu veriler sonrasında projenin 100 ilköğretim okulunda daha uygulanmasına karar verildi. 2004-2005 eğitim-öğretim yılında başlatılacak eğitimlerde, “sağlıklı beslenme, sağlıklı çocukluk; sağlıklı çocukluk ise sağlıklı yetişkinlik demektir” sloganı benimsetilecek.
Alınan bilgiye göre, Türkiye’de çocuk ve gençlerin büyük ölçüde hatalı beslenme alışkanlığı bulunuyor. “Öğün atlama, şeker, tuz ve yağ içeriği yüksek yiyecek-içecek tüketimi” bu sorunun başında yer alıyor. Çocukluk dönemindeki hatalı beslenme de ileride “kalp, yüksek tansiyon, şişmanlık gibi hastalıklara” yol açıyor.

“Boyca kısa ve zayıf kişiler”

Yetersiz, dengesiz veya fazla gıda tüketiminin yol açtığı bazı sağlık sorunları şöyle sıralanıyor:

Büyüme ve gelişme geri kalır. Bu gerilik, büyüme dönemi bitinceye kadar telafi edilmezse çocuklar boyca kısa, zayıf ve güçsüz birer yetişkin olurlar.

Enfeksiyon hastalıkları sık ve ağır seyreder.

Ergenlik döneminde kemik yoğunluğu en üst düzeye erişmektedir. Bu dönemde kalsiyumun yetersiz tüketimi, ileri yaşlarda görülen osteoporoz için risk faktörü oluşturmaktadır.

Şişmanlık önemli bir sorun olarak ortaya çıkar. Çocukluk döneminde şişmanlık ileri yaşlara yansır ve yüksek tansiyon, kan yağlarında artış, kalp damar hastalıkları, şeker hastalığı gibi kronik hastalıklara zemin hazırlar. Diş sağlığı olumsuz yönde etkilenir. Özellikle öğün aralarında sık yenilen şekerleme, gofret, çikolata, türü yiyecekler ile gazoz ve kolalı içecekler diş çürümelerine neden olmaktadır.

“Bol sıvı tüketin”

Bu sakıncalardan kaçınmak için okullarda verilecek eğitimde şu noktalar vurgulanacak:

Sabah kahvaltısını mutlaka yapın. 

Günde en az 2 su bardağı süt içme alışkanlığını edinin.

Günde en az 8-10 bardak sıvı tüketin.

Günde en az 5 kez sebze ve meyve tüketin.

Günde en az 2 kez diş fırçalayın.

Yemekleri yavaş ve iyi çiğneyerek yiyin.

Sebze ve meyveleri bol su ile yıkamadan yemeyin.

Açıkta satılan yiyecekleri satın almayın.

Çay ve kahve gibi içecekleri yemekten 1 saat önce veya sonra tüketin.

Öğün aralarında şekerli besinler tüketmekten kaçının.

Ellerinizi yemek yemeden önce mutlaka yıkayın. 

[HaberSağlık-İstanbul] AstraZeneca sponsorluğundaki “Bir Nefes İçin” AKUT tırı, doğal afet bilincini yaygınlaştırmak ve insanlarımızın nefes almasını engelleyen solunum hastalıklarına karşı bilinçlendirme kampanyası yürütmek üzere çıktığı Türkiye turundan dönüyor. 81 ili dolaşan ve 1 milyon kişiye ulaşan tırın son durağı, 7 bin çocuğun resimleriyle kaplanan Kadıköy Belediye Binası olacak.
Türkiye turunun sonuçlarının paylaşılacağı ve Kadıköy Belediye Başkanı Sayın Selami Öztürk’ün de katılacağı basın toplantısı, 11Ağustos Çarşamba günü, Kadıköy Belediye Binası' nda düzenlenecek.Toplantı programı ise şöyle:

11:00 Kadıköy Belediye Başkanı Selami Öztürk konuşması

11:15 AstraZeneca Türkiye Başkan Yardımcısı Gülsün Yörükoğlu konuşması 

11:30 AKUT Yönetim Kurulu Başkanı Nasuh Mahruki konuşması 

11:45 Serginin açılışı, tırın gezilmesi

12.00 Solunum testi 

Doğum kayıtları, internette 

Konya Dr. Faruk Sükan Doğum ve Çocuk Hastanesi, Türkiye' de ilk kez,doğum kayıtlarını internette yayınlıyor.  
[HaberSağlık-İstanbul] Konya Dr. Faruk Sükan Doğum ve Çocuk Hastanesi,doğum kayıtlarını internet adreslerinde yayınlıyor.İlgili bölümden annenin adı soyadı, yaşı; bebeğin doğum tarihi-saati, doğum şekli, cinsiyeti, kilosu, boyu ve doğumu yaptıran kişi bilgilerine ulaşılabiliyor.  

Havaların ısınmasıyla birlikte serinlemek için tercih edilen yüzme havuzlarının hijyeni iyi bir şekilde yapılmaması halinde sağlık açısından çeşitli riskler taşıyabileceği bildirildi. 
Bursa Sağlık Müdürlüğü Gıda ve Çevre Kontrol Şube Müdürü Yusuf Ziya Leventoğlu, hijyeni sağlanmayan yüzme havuzlarının, tifo, dizanteri, paratifo, mantar ile göz, kulak, burun ve boğaz enfeksiyonlarına neden olabileceği söyledi. 

Açık havuzların her gün, kapalı havuzların ise gün aşırı, havuz dibi emici süpürgeyle temizlenmesi gerektiğini belirten Leventoğlu, "Havuz suyu da periyodik aralıklarla klorlanmalı. Klor seyiyesi 0.4 ila 0.8 mg/l'nin altına düşmemeli. Havuz suyu filtre sisteminin de sürekli bakımı yapılmalı. Suyun temizliği kadar havuzun bakımı da sağlık açısından büyük önem taşıyor. Havuz çevresi her gün yıkanmalı, haftada 1 gün de klorlu suyla fırçalanmalı. Havuz çevresinde de temizliğe önem verilmeli" dedi.

Havuz temizliğinin sağlık açısından tek başına yeterli olmadığını vurgulayan Leventoğlu, ayak enfeksiyonu, deri lezyonu, çıban, göz iltihabı, kulak akıntısı ve herhangi bir bulaşıcı hastalığı olan kişilerin kendi ve toplum sağlığı için havuza girmemeleri gerektiğine dikkat çekti. 

Leventoğlu ayrıca havuza ayakkabı yada dışarıda giyelen terliklerle girilmemesi uyarısında da bulunarak, "Havuzun iç ve dış temizliğinin yanı sıra giren kişinin de her hangi bir bulaşıcı rahatsızlığının olmaması toplum sağlığı açısından büyük önem taşıyor. Bulaşıcı rahatsızlığı olmayan kişilerde temizlik maddesiyle yıkanarak, havuza girmeli. Uzun saçlı olanlar bone takmalı. Havuz etrafında kesinlikle yemek yenilmemeli ve sigara içilmemeli. Havuza tükürülmemeli" diye konuştu. 

Lenf sisteminiz suyu, proteinleri, elektrolitleri ve kan hücrelerini vücudunuzun her yanına taşımaktan sorumludur. Aynı zamanda, vücuttaki toksinleri de lenf düğümlerine taşır. Toksinler burada yön değiştirerek kana karışır ya da terleme yolu ile vücuttan atılır. Bedeninizin toksinlerden arınması için, kendine özgü bir sistemi olsa da, zaman zaman yardıma ihtiyaç duyar. Yüze ve bedene yapılan hafif, rahatlatıcı bir masaj lenf düğümlerini uyararak daha verimli çalışmalarını sağlar, böylece ciltteki sıvı ve toksin birikimi ortadan kalkar. Ayrıca, yorgun görünen cildinize ve altları torba torba olan gözlerinize harika bir biçimde enerji kazandırır

Evde hazırlayabileceğiniz basit tariflerle, dişlerinizi güzelleştirin. 
Diş etleri ve diş taşı için; iki tatlı kaşığı adaçayı, papatya veya kekiği bir bardak kaynar su veya sirkede 20 dakika beklettikten sonra, süzün. Sirkeyle hazırladıysanız, 20-30 damla sıcak su ekleyip, gargara edin. 

Sararan dişler için; iki yemek kaşığı limon suyu ile iki yemek kaşığı greyfurt suyunu küçük bir şişeye koyup iyice çalkalayın. Haftada üç kez bu karışımla fırçalanan dişler beyazlıyor.

Dişlerdeki kahverengilikleri gidermek için; dişlerinizi kabuğuyla kestiğiniz ince bir limon dilimiyle ovuşturun. 

Diş taşlarını ve nikotin lekelerini yok etmek için; dişlerinizi çilek ile ovun veya çilek suyuyla fırçalayın. Daha sonra da, az tuzlu bir bardak su ile ovun. Sık sık dişlerinizi karbonat ile fırçalayın.

Daha sağlıklı görünen dişler için; normal diş macunu yerine arada bir dişlerinizi toz haline getirilmiş kuru adaçayı yapraklarına kattığınız bir miktar kille de fırçalayabilirsiniz. 

yorgunluğu gidermenin en kolay yolu olarak banyoyu görüyoruz. 
Bu doğru ancak güzel bir masaj ya da buhar banyosunun da bedenimize yararları saymakla bitmez. 

Eğer yolunuz düşerse iş çıkışı bir bakım merkezinde bitkilerin yardımıyla günün yorgunluğunu üzerinizden atabilirsiniz. 

Hayatın giderek bireyselleştiği ve yenilendiği günümüzde aklımız kadar bedenimizin yenilenmeye ihtiyacı var. Bu da kişilerin yüzlerini doğaya dönmelerine neden oluyor. 

Aslında doğaya dönüşün asıl nedeni; iç dünyamızı yeniden keşfetmek, bedensel ve ruhsal gereksinimlerimizin farkına hastalıklara direnç göstermek. 

Bunun için doğa sonsuz bir nimet bizim için. 

Besinlerimizi, soluduğumuz havayı ve enerjimizi ona borçluyuz. İşte aromaterapinin önemi burada ortaya çıkıyor. 

Aromaterapi, bitkisel yağlarla uygulanan bir yöntem. Günümüzde bilimsel tıbba destek olarak ve yoğunlukla güzellik alanında kullanılıyor. 

Bitkilerin aromatik özleri masajla vücuda uygulanıyor, bedenimizde ve ruhumuzda yarattığı pozitif enerji yükünü hissetmeye dayanıyor. 

Aromatik yağlar ise bitkilerin çiçek, yaprak, kabuk, kök ve meyvelerinden elde ediliyor. 

En eski güzellik yöntemi bitkiler 

1- Aromaterapik masaj 

Aromatik yağların masajla uygulanması cilt altındaki yağ tabakalarına daha çabuk ulaşmasını sağlıyor. Sonuçta cilt canlanıyor, parlaklık kazanıyor. 

2- Aromatik banyolar 

Bitki banyoları: Bitkiler saplarıyla birlikte sıcak su dolu küvetin içine serpiliyor. Fiziksel ve psikolojik olarak rahatlamanızı sağlıyor. 

Aromatik tuz banyoları: Aromatik yağların rafine edilmiş deniz ve kaya tuzuyla harmanlanmasıyla elde ediliyor. Şişlik, ödem, yorgunluk, çatlak ve selülitlerin giderilmesinde etkili. 

Aromatik esans banyoları: Aromatik esansların sauna, buhar banyosu, küvet veya jakuziye katılmasıyla uygulanıyor. 

Yağlar vücuda derinlemesine nüfuz ederek kaslarda sıkılaşma ve toksinlerin atılmasını sağlıyor. 

3- Aromatik yosun-parafin banyoları 

Aromatik yağ ya da esanslar yosun veya parafin içine katılarak, basen ve karın bölgesindeki çatlakların, elastikiyet kaybının azaltılmasını hedefliyor. 

Bu yağların aynı zamanda yüz ve dekolte bölgesinde toparlayıcı bir etkisi var. 

Kozmetik ürünlerinde aromatik güzellik 

Bitkiler, sonsuz güzelliğin en etkili silahları arasında sayılıyor. Birçok kozmetik ürünün içeriğinde de yoğun olarak kullanılan bitkilerin yüzde yüz gücünü hissetmek mümkün. 

Aromatik yağların etkileri yağların özelliklerine, kullanım alanlarına ve saklama koşullarına bağlı olarak değişiyor. 

Masaj uygulaması sırasında kullanılan aromatik yağların koyu renkli şişelerde, serin yerlerde ve mutlaka kapalı bir şekilde saklanması gerekiyor. 

Güneşin tadını yaz mevsimi boyunca doya doya çıkaran vücudumuz artık gerçek anlamda bir bakıma ihtiyaç duyuyor. 

İstanbul’un önemli spa adreslerinden biri olan Laveda Spa, Ritz Carlton Oteli’nde cildinizi yenileyip ruhunuzu dinlendirmeyi vaat ediyor. 

Cilde parlaklık ve ışıltı veren ve tamamen doğal deniz kaynaklı ürünlerle yapılan bakımlarla hücrelerin derinlemesine temizlenmesi sağlanıyor. 

Güneşin kuruttuğu cilt yoğun su bazlı nemlendirici bakımla daha sonra kaybettiği nemi geri kazanıyor. 

Peeling uygulaması da cildin yeniden nefes alması için bire bir. 

Ve çikolata bakımı. Bileşimindeki mineraller, badem, mısır buğdayı, kılıç otu yağları ve bitki özleri ile tüm vücudu yoğun bir şekilde nemlendiriyor ve pürüzsüzleşmesini sağlıyor. 

Yüz şişkinliğine son 

Babor, elastikiyetini ve sıkılığını kaybetmiş ciltlere ‘Face Contour Fluid’i sunuyor. Göz çevresi dahil yüzün her bölgesine uygulanabilen bitkisel drenaj ve sıkılaştırıcı kompleks bakım programı etkisini ilk kullanımdan itibaren gösteriyor. 

İllüzyon değil gerçek 

La Prairie serisine ait ‘Rose Illusion’ cildin pürüzsüz, genç ve ışıltılı görünmesini sağlayan bir makyaj öncesi bakım. Silikon teknolojisi sayesinde cilt yüzeyini hafifçe dolgunlaştırıyor. Böylelikle ince çizgiler dolarak kırışıklıkların minimize edilmesini sağlıyor. Işığı dağıtan polimerler de cilt kusurlarını kamufle ediyor ve cilt tonunun dengelenmesine yardımcı oluyor. 

Eğer yiyeceklerinizin besin değerlerini koruyamazsanız, bu savaşa girişmenin hiçbir anlamı kalmaz. 
Size birkaç ipucu verelim:

Önceden kesilip paketlenmiş yiyecekleri tercih etmeyin

Taze meyve satın alırken meyvelerde zedelenme bulunmamasına dikkat edin.

Meyve ve sebzelerin en parlak, en canlı görünenlerini tercih edin.

Muz gibi meyvelerin dışında meyve ve sebzeler, mutlaka buzdolabında muhafaza edilmeli

Meyvelerin kabuklarını asla soymayın.

Meyveyi soysanız bile açık havada çok bekletmeyin, yiyin. 

10 adımı ezberleyin

1.Adım: Yağı azaltın

Yağsız besinlerle yetinmeniz elbette imkansız. Ama her gün aldığınız kalorinin sadece yüzde 20’sini yağlardan almayı ilke edinmelisiniz. Günlük yağ tüketiminiz 44 gramı geçmemeli. Bu miktarın 10 gramı doymuş yağ olabilir. 

Sentetik yağlardan özellikle kaçınmalısınız. sentetik yağların meme kanseri riskini artırdığını sakın unutmayın.

2. Adım: Meyve ve sebze en iyi dostunuz 

Sebze ve meyve ağırlıklı bir beslenme programı uygulamalısınız. Ama her gün sevdiğiniz bir sebzeyi veya meyveyi yemekle, kanserden korunmayı sağlayamazsınız. Günlük listenizde değişik meyve ve sebzeler yer almalı. Orta boy bir meyve, bir bardak çiğ sebze ya da bir buçuk bardak pişmiş sebze, bir porsiyon anlamına gelir. 

Gün boyunca en az dört beş porsiyon değişik meyve ve sebze yemeniz gerekiyor. Bir günde, narenciye türü bir meyve, küçük taneliler dahil diğer meyveler, brokoli, Brüksel lahanası ya da kabak gibi sebzeler; yeşil ya da koyu yeşil yapraklı sebzeler, sarı- turuncu- kırmızı sebzeler (biber, havuç kabak gibi) günlük besin listenizin vazgeçilmezleri olmalı.

3. Adım: Domates ve domates ürünleri

Kanserden korunmaya çalışırken, domates sizin en sadık yardımcınız olacak. Kanseri önledikleri ileri sürülen yiyecekler arasında domatesin yeri apayrı. 

Bu lezzetli sebze, kansere karşı güçlü bir koruyucu olan likopen maddesi ile doludur. İşte bu nedenle domatesi sofralarınızdan hiç eksik etmemelisiniz. 

Bu arada domatesin dışında bol miktarda likopen içeren yiyecekler arasında kırmızı üzüm ve kavunu da sayabiliriz.

4. Adım: Tahıllar, baklagiller ve kök sebzeler

Uzmanlar, her gün altı yedi kez çeşitli tahıl, baklagil ve kök sebze ürünlerini tüketmenizi öneriyorlar. Günde yedi öğün beslenmeye fırsatınız olmadığını ileri sürüyorsanız, bu besinleri mümkün olduğu kadar sık tüketmeye bakın. 

Kahvaltılık tahıllar, yani kepek, buğday, yulaf bu listede yer alır. Arpa, kahverengi pirinç, bulgur, kuskus gibi besinler de tam tahıllı ürünleridir. 

Baklagillerden barbunya, nohut ve mercimek de sofralardan eksik edilmemeli. 

Kök sebzeler denilince, patates, pancar, tatlı patates, yer elması , kereviz, şalgam akla gelen ilk isimler. 

5. Adım: Lif tüketiminiz 25-35 gram olmalı

Lifli besinler, sindirim sisteminizi, kansere neden olan maddelerden uzak tutarlar. Tam tahıllar, fasulye ve baklagiller, meyveler, sebzeler, kabuklu yemişler ve çekirdekler lifin süper kaynaklarıdır. 

Eğer sıralamaya başladığımız adımların 2 ve 4’üncüsünü harfi harfine uygularsanız, lifli besin almak konusunda bir sıkıntınız kalmaz.

6. Adım: Soya tüketimi

Soya yiyecekleri, kansere karşı direnen pek çok maddeyi içerirler. Amerikalı uzmanlar, herkese günde en az 25 gram soya proteini almayı öneriyorlar. 

Soya ürünlerinin kanserin bazı türlerine ve yaşamı tehdit eden diğer hastalıklara karşı koruyucu oldukları kabul edildi. 

Artık hepimiz günde en azından 25 gram soya proteini tüketmeliyiz.

7. Adım: Daha fazla balık

Sardalya, uskumru, kılıç, ton ve somon gibi balık türlerinde Omega-3 yağ asitleri fazla miktarda bulunur. Her fırsatta tekrarladığımız gibi Omega-3 yağ asitleri kansere karşı etkili bir koruyucudurlar. 

Hiç değilse haftada 2-3 kez balık yemeye kendinizi alıştırın. Deniz ürünlerinin hepsinde kanserle savaşan selenyum maddesi bol miktarda bulunur. 

8. Adım: Düşük yağlı süt ürünleri

Bizleri kanserden koruyacak yiyecekler arasında süt ve süt ürünlerinin yer almadığını sakın düşünmeyin. Süt ürünleri, kalsiyum, D vitamini, probiyotikler gibi kansere karşı direncinizi artıracak maddeler içerirler. 

Kemikler için gerekli olduğunu bildiğimiz kalsiyum, kdon kanseri tehlikesini yarı yarıya azaltıyor. 

Yoğurt, kefir, yayık ayranı ve diğern fermente süt ürünlerinde bulunan sağlıklı bakteriler, yani probiyotikler sindirim sisteminin sağlığının korunmasında önemli rol oynuyor.

9. Adım: Vücuda su verilmeli

Boşaltım sistemi, kolon ve meme kanseri gibi kanser türlerinin nedenleri arasında vücudun susuz kalması da yer alıyor. Boşaltım sistemi kanserleri, mesane, prostat, böbrek ve testis kanserine yakaılananların en belirgin özellikleri çok az sıvı tüketmeleri. 

Su ile ilgili olarak yapılan çeşitli çalışmalar, günde 2 bardaktan fazla su içen kişilerde kanser riskinin, diğerlerine göre daha az olduğunu gösterdi. Günde 8- 10 bardak su içerek amansız hastalığa karşı kendinizi korumuş olursunuz.

10. Adım: Kanserojen maddelerden uzak durun 

Tütsülenmiş tuzlu etler, turşular, yanmış yiyecekler ve paketlenmiş, kimyasal koruyucu yüklü, kolay tüketilen yiyeceklerden uzak durmak çok önemli. 

Bu saydığımız yiyeceklerde nitrat ve nitrit adlı kansorejen maddeler bulunuyor. 

Kansere kapı açın bu yiyecekleri ne kadar az tüketirseniz sağlığınızı o kadar iyi korumuş olacaksınız. 

[HaberSağlık-İstanbul] Mesleğinin baharında, 30 yaşında pırıl pırıl bir genç Sibel Kalaycı. İllet hastalığı kısa bir süre önce yakalandı. Ama, yılmadı, hayata sıkı sıkı bağlandı. Yetmedi "Kansere Gülümsemek" isimli kitabıyla, içindeki mücadeleyi herkesle paylaştı. Gazeteci meslekdaşımız Sibel Kalaycı için 20 Ağustos’ta Harbiye Açık Hava Tiyatrosu’nda moral gecesi yapılacak. Herkes, Sibel için o gece orada olacak. Ya siz! 
Hayatın her alanından, her kesiminde insanlar, ne can verdi kanser yüzünden. Milyonlarca insan da vermeye ve amansız hastalıkla mücadele etmeye devam ediyor. Ve, kolay kolay pes etmeyerek, örnek mücadele sergiliyor...Tıpkı, mesleğinin en verimli çağında bu amansız hastalığa yakalanan ANKA Muhabiri meslekdaşımız Sibel Kalaycı gibi...Sibel Kalaycı için, medya meslek kuruluşları, gazeteciler 20 Ağustos’ta Harbiye Açıkhava Tiyatrosu’nda bir "Moral dayanışma gecesi" düzenledi...O gece, Sibel’in dostları, arkadaşları ve verdiği mücadeleyi duyan herkes orada olacak. Sibel’e moral vermek için...İstanbul Valisi Muammer Güler, Büyükşehir Belediye Başkanı Kadir Topbaş’ın himayesinde yapılacak "Sibel Kalaycı ile Moral Gecesi"ne, bir çok meslek kuruluşu ve sanatçı da gönülden destek veriyor. Magazin Gazetecileri Derneği de, bu zorlu mücadelede gülümseyen Sibel’in yanında yer alacak.. Dün gece A Takımı ve Kaptan Savaş Ay "Sokak Arası"nı Sibel Kalaycı’ ya ayırdı. Savaş Ay, Mevlüt Yüksel’ in çağrısıyla, gazeteci meslekdaşlarının yaptığı moral gecesine tam destek verdi. MGD Başkanı Nurettin Soydan, sanat dünyasının ünlülerine çağrıda bulunarak, Sibel Kalaycı’nın "moral gecesinde bulunalım" dedi.Kansere karşı amansız bir mücadele veren Sibel Kalaycı’ nın en büyük arzusu, Nilüfer’ i o gece yanında görebilmek. Sibel Kalaycı’ nın bu hassas arzusunu bilen MGD Başkanı Nurettin Soydan, ATV ekranlarından Nilüfer’ e seslenerek, 20 Ağustos gecesi Sibel’i yalnız bırakmaması çağrısında bulundu. Gazeteci meslekdaşımız Sibel Kalaycı için 20 Ağustos’ta Harbiye Açık Hava Tiyatrosu’nda moral gecesi yapılacak. Herkes, Sibel için o gece orada olacak. Nükhet Duru- Cenk Eren ikilisi, Volkan Konak ve Ege, daha önce Sibel Kalaycı için Harbiye Açıkhava konserine katılacaklarını söylemişti. Ünlü müzik yapımcısı ?ahin Özer’in bizzat destek verdiği ve içinde olduğu dayanışma ve moral konserine A Takımı’na konuk olan sanatçılar, Reyhan Ataman, sinema sanatçısı Mine Soley, Türkücü Asuhan, Betül Çağlar, Kadir Tapucu ve manken Nilay Dorsa da katılacaklarını ekrandan açıkladı.Gazeteci meslekdaşımız Sibel Kalaycı için 20 Ağustos’ta Harbiye Açık Hava Tiyatrosu’nda yapılacak moral gecesinin biletleri Bilex’ten satışa sunuldu.Geceye destek verenler, Magazin Gazetecileri Derneği’nin 0212/ 263 11 06 telefonundan Başkan Nurettin Soydan’ a veya Flash TV Haber Müdürü Mevlüt Yüksel ile irtibata geçebilirler.

Sibel Kalaycı’ nın kansere verdiği mücadelede en büyük destekçisi hiç kuşkusuz eşi Şahin Doğan oldu. Şahin Doğan, "Kansere Gülümsemek" adlı kitapta, biricik eşinin verdiği mücadeleyi şu satırlarla dile getirdi:"Hiç kimse başkasının nasıl acı çektiğini bilemez asla. Kansere gülümsemek; yazarın fırtınalı hayat öyküsünü anlatıyor. Sokrat ’’Kendini Tanı’’, diye öğüt vermiş. Ne kadar doğru bir söz, insanın en gerçek yardımcısı yine kendisi galiba. Bu kitabın birinci bölümü hastalığın başlangıcını anlatmaktadır. İkinci bölümde yer alanlar ise, okuyucunun çok sık ya da çok az fakat belki de hiç duymadığı en önemli kanser belirtilerini anlatan ve en iyi uzman görüşlerin bulunduğu bölümden oluşmaktadır. Yazarın amacı bu hastalığın karşısında, okuyucuya yeni bir bakış açısı kazandırarak, belirtileri yorumlamaktır. Bu kitap yolun kenarında oturarak, gösterişli ve bol sözlerle zamanını geçirenler için değil, hedefi aydınlanma olan insanlar için yazılmıştır. Kendi rahatsızlıklarını zamanında anlayabilen bir insan, kendine daha iyi bir yol bulmuş demektir. Hayatınıza ve size ait olan tüm güzel ?eyler siz değiştiğinizde sizinle birlikte değişirler. Yüreğine ve kalemine sağlık biricik eşim...Senin yanında öyle bir güzellik var ki, bazen her şeyin bir rüya olduğunu sanıyorum. Şahin Doğan Yönetmen-Yazar " 

[HaberSağlık-İstanbul] Diyabet, kalp hastalıkları, astım, böbrek yetmezliği, kanser, dalağın alınması.. Çok farklı görünen tüm bu hastalıkların tek ortak noktası, hastanın bağışıklık sisteminde yol açtığı ağır hasarlardı. Şimdi ise bir ortak noktaları daha var: söz konusu hastalar için başta grip ve zatürre olmak üzere birçok aşı artık bedava! 
Sağlık Bakanlığı’nın “2004 Mali Yılı Bütçe Uygulama Talimatı” kapsamında, diyabetli hastalar, kalp hastaları, astımlılar, böbrek yetmezlikli hastalar, kanser hastaları, dalağı alınan yada kan hastalıkları nedeniyle dalağı işlevini yitirmiş hastalar “bağışıklık durumu olumsuz etkilendiği için enfeksiyon hastalıklarının daha ağır seyrettiği yüksek riskli gruba dahil” sayılıyor. Bu nedenle Sağlık Kurulu raporlarında “Her yıl sonbaharda grip aşısı yaptırması ve 5 yılda bir pnömokok (zatürre) aşısı yapılması gereklidir” cümlesi eklendiği takdirde, bu aşıların bedelleri tümüyle devlet tarafından karşılanıyor. 

Hastaların aşı mevsimi olan sonbahar-kış aylarında aşılarını ücretsiz alabilmeleri için raporlarına bu aşıları bir an önce ekletmesi gerekiyor.

Diyabetli bir hasta için grip, ağrı ve ateşten daha öte tehlikeler ifade ediyor. Grip, diyabet hastası için daha fazla hasta olma, hastanede daha uzun zaman geçirme ve hatta ölüm anlamına gelebiliyor. Çünkü diyabet hastasının bağışıklık sisteminde yetersizlikler olabiliyor. Bu sebeple grip ve zatürreden ölenlerin sayısı, diyabetiklerde üç katına çıkmakta. 

Kalp hastalarının grip nedeniyle “kalp krizi” geçirme ve dolayısıyla ölüm riski çok daha yüksek. Grip aşısının kalp hastalarında kalp krizi geçirme riskini azalttığı bulunmuş durumda. Grip ayrıca astım hastalarının da atak geçirme sıklığını artırarak hayati tehlike yaratıyor. 

Bu yüksek risklerden kurtulmanın yolu ise grip aşısı yaptırmaktan geçiyor. Bu nedenle Sağlık Bakanlığı, kronik hastalığı olanların mutlaka aşılanmalarını öneriyor.

Kaynak:Zego İletişim Stratejileri Merkezi 

Sıcak havalarda en çok şikayet edilen konularından biri olan terlemenin normal oranlarda gerçekleşmesi insan sağlığı açısından çok faydalı. Erciyes Üniversitesi Tıp Fakültesi Dermatoloji Anabilim Dalı Öğretim Üyesi Prof.Dr. Ekrem Aktaş, yaz aylarında sıcaklığın artmasına bağlı olarak ter bezlerinin daha çok çalışmasıyla ortaya çıkan terlemenin, insan sağlığı açısından faydalı olduğunu söyledi.
Ter dengeyi sağlıyor

İnsanların ter kokusundan rahatsız oldukları için çeşitli yöntemlerle terlemeyi önlemeye çalıştıklarını ifade eden Aktaş, şöyle konuştu: “Terleme ve sonrasında terin buharlaşmasıyla vücudun ısı dengesi sağlanır. Ayrıca, vücuttaki üre, ürik asit, tuz ve diğer zararlı maddeler terleme yoluyla dışarı atılır. Böylece ter bezleri adeta birer böbrek gibi çalışarak kanın temizlenmesine yardımcı olurlar... Yetişkin bir insan vücudunda yaklaşık 1 milyon ter bezi vardır, yani 1 milyon küçük böbrek zararlı maddelerin vücuttan atılması için çalışır.” 

Ter kokusundan kurtulmak için kullanılan terlemeyi önleyici kozmetik ürünlerinin bazı tehlikeleri beraberinde getirdiğini bildiren Aktaş, ter kokusundan kurtulmanın en iyi yolunun sık aralıklarla duş yapmak olduğunu söyledi. 

Vakıf Gureba Hastanesi’nden Dermatoloji Klinik Şefi Doç. Dr. Nahide Onsun, yaptığı açıklamada, bazı kadınlarda iç çamaşırının lastik yerinin deriyle temas ettiği bölgede kaşıntı veya kızarıklık meydana geldiğini vurgulayarak, “Bu sebeple kişiler, neye alerjilerinin ve hangi iç çamaşırların kendilerine uygun olduğunu önceden belirlemeli. Ayrıca, iç çamaşırların vücudu rahat ettirecek nitelikte olmalarına dikkat etmek gerekir. Çamaşırların vücudu sıkması durumunda, o bölgedeki yağ dokusunda bazı kayıplara yol açabilir. Bunun yanında, baskı oluşan deri bölgelerinde temastan dolayı egzama gibi rahatsızlıklar meydana gelebilir” dedi. 
Pamuk oranı yüksek olmalı

Kullanılan çamaşırlar tamamen pamuk olmasa da, pamuk oranının yüksek olması gerektiğini ifade eden Doç. Dr. Onsun, “Ancak kişinin hiçbir şikayeti, herhangi bir maddeye reaksiyonu yoksa, naylon çamaşır da kullanabilir. Ancak, yaz aylarında özellikle naylon içeren çamaşırlardan uzak durmak önem taşıyor. Çünkü terleme nedeniyle oluşan mantar enfeksiyonları yaz aylarında daha sık görülüyor” diye konuştu. 

Doç. Dr. Nahide Onsun, özellikle kalçaların arasına giren ve pantolonda izi belli olmasın diye tercih edilen slipleri fazla kullanmamak gerektiğini de kaydederek, “Çünkü bu slipler, eğer giyilen pantolon sentetikse veya sentetik karışımından oluşuyorsa ve kişinin sentetiğe karşı duyarlılığı varsa, ciltte yine bazı egzamaların ortaya çıkması kolaylaşıyor” dedi. 

Herkesin göğüs yapısının birbirinden farklı olduğunu da hatırlatan Doç. Dr. Onsun, “Bu nedenle uygun sutyen seçerken, çok sıkı olmamasına ve lastiğin tene temas etmemesine dikkat etmek gerekir. Çünkü, eğer lastik açıktaysa, lateks alerjileri meydana gelebilir” uyarısında bulundu. 

Dermatoloji Klinik Şefi Doç. Dr. Nahide Onsun, renkli iç çamaşırı alırken, kumaşı renklendirmek için kullanılan boyalara dikkat etmek gerektiğini belirterek, “Çünkü bazı boyamalarda, içeriğinde kansorejen madde bulunan boyalar kullanılabiliyor. Bu sebeple, aldığınız iç çamaşırların doğal boyalarla renklendirilmiş olup olmadığını öğrenin” diye konuştu. 

Doç. Dr. Onsun, boya maddesi kadar, iç çamaşırların yıkanmasının da büyük özen gerektirdiğini vurgulayarak, “Deterjanlara karşı alerjisi olan kişiler, az miktarda deterjanla bile rahatsızlık hissedebiliyorlar. Böyle durumlarda kullanacağınız deterjanın özelliğine ve yıkadıktan sonra çamaşırı iyi durulamaya dikkatli özen gösterin” dedi. 

Filipinli ikizler kadar şanslı olamadılar 

Norveç’te aynı kalbi taşıyan yapışık ikizler, dünyaya geldikten 3 gün sonra hayatlarını kaybetti. 
Başkent Oslo’daki Rikshospitalet hastanesinden yapılan yazılı açıklamada, Oslo’nun 100 kilometre doğusundaki Fredrikstad kasabasında salı günü birbirlerine göğüslerinden yapışık olarak doğan kız bebeklerin bu sabah öldüğü belirtildi. Açıklamada, ikizlerin durumunun bu sabaha kadar ciddiyetini koruduğu, doktorların nefes almak için birbirlerine ihtiyaç duyan bebekleri ameliyatla ayırmanın çok riskli olacağına karar verdiği belirtildi. 

Gecikmeden doktora başvurmanız gereken durumlar:
·Dişlerin ve dilin düzenli ve doğru bir şekilde fırçlanması ve ağız içini temizlemesi kokuyu geçirmiyorsa

·Ağız kokusunu kanama, ağızda ya da boğazda şişme ve ağrı eşlik ediyorsa

Ağız kokusunun en sık rastlanan nedeni ağız içindeki hastalıklardır. Diş çürükleri, ağız bakımının yetersiz olması, diş taşı oluşumu, dişetlerinin ve ağız içindeki mukozanın iltihabı, iyi temizlenmeyen protezler ağız kokusuna yol açar. Geniz bademciklerinin infeksiyonları, burunda ykronik nezle ve sinüzit, kronik yutak ve gırtlak iltihapları da birer ağız kokusu nedenidir. Yemek borusunda meydana gelen keselerin (divertikül) içinde besin parçalarınnı toplanarak konuşması ve hazımsızlık da ağız kokusuna sebep olur. Kronik bronşit ve akciğer absesi gibi solunum yolu rahatsızlıklarında da ağız kokusu olabilir. Böbrek yetmezlikleri sonucunda ortaya çıkan üremide nefeste amonyak kokusu, kronik karaciğer hastalığında fare ölüsüne benzeyen nefes kokusu ve şeker komsaındaki aseton kokusu bu tip ağız kokularıdır. Kadınların adet dönemlerinde ve gebelerde ağız kokusu olabilir. Ağızdan soluyan ve tükürük salgısı azalan ateşli hastalarda da ağız kokusu ortaya çıkabiliri. Ağız kokusu ancak nedeninin belirlenip uygun tedavinin yapılmasından sonra ortadan kalkar. Ağız içindeki nedenlere bağlı ağız kokusunun giderilmesi için dişlerin düzenli olarak fırçalanması, mikrop öldürücü ve koku giderci özellikleri olan gargaralar, ciklet, karanfil ve ağız spreyleri yararlı olabilir. 

Pudra ve allıktan uzak duramıyorsanız, her şey 1 milyon pazarından kozmetik ürünü almaktan vazgeçeceksiniz.Tabiki gidip en pahalısından da alın demiyoruz ama güvendiğiniz bir markanın ürünlerini kullanmaya özen gösterin.Sürekli makyaj yapıyorsanız arada bir cildinizin nefes almasına izin verin. Cildi çabuk sivilcelenenler makyaj yapmaktan vazgeçmeli. Tabii biraz rimel ve bir parça ruja değil sözümüz. Herşeyden önce, hijyenik nedenlerle allık ve pudra kullanmaktan vazgeçmeli: Zaten aşırı salgılanan yağ ile dolmuş gözenekler, makyaj malzemeleri kullanılınca iyice tıkanıyor. Bunun yanında, estetik bir neden de var: Makyaj, kusurları gizlemek yerine çoğu kez daha da belirginleştiriyor. Az yağlı bir fondöten seçin. Makyajsız yapamayanlar hafif bir fondöten kullanabilir. Ancak, yağlı ciltler için özel olarak geliştirilmiş, siyah nokta oluşumuna neden olmayan (gözeneklerde birikecek madde içermeyen) bir malzeme seçilmeli. Eğer ihtiyacınız yoksa, sürmeyin. Ancak şunu da unutmayın; fondöten cildiniz ve dış elementler arasında bariyer görevi görür. Hele yeni fondötenler çok daha ince olduğundan, eski fondötenler gibi yüzde maskeleşmez. Harika bir cildiniz varsa, tebrikler. Bu durumda sadece nemlendirici kullanıp cildinizi koruyabilirsiniz. Ama cildiniz harika değilse, fondötenden vazgeçmenize gerek yok. Peeling İşte buna cevap vermek zor, çünkü cildiniz kuru ya da hassassa, iyi sonuç veremeyebilir. Ancak yapılması gene de gereklidir. Bu nedenle cildinizi katman katman soymayan, yumuşak bir ürünü tercih edin. Ölü deriyi temizlemek, cildinizi tazeler, tıkalı gözenekleri açar ve derinin pul pul dökülmesini önlemiş olur. Ölü derinin nemlenmeye ihtiyacı yoktur. Bu nedenle ölü deriyi peelingle temizlemelisiniz ki, alttaki canlı deri ihtiyacı olan nemlendirici üründen faydalanabilsin. Haftada bir kez uygulamalısınız.  


Ege Üniversitesi Bilgi ve İletişim Teknolojileri Araştırma-Uygulama Merkezi (BİTAM), E.Ü. Tıp Fakültesi bünyesinde geliştirdiği kapalı devre TV sistemi sayesinde, ameliyatları canlı olarak yayınlıyor. Operasyonlar ayrıca, BİTAM web sayfası üzerinden de eş zamanlı olarak izlenebiliyor. 
BİTAM iletişim grubunun çekirdeğini oluşturan ve faaliyetleri sona eren Odyovizüel Araştırma ve Uygulama Merkezi'nin girişimiyle, 1984 yılında çalışır hale getirilen sistemin, 2000 yılından itibaren modernize edilerek verimliliği artırıldı. Şu anda aktif durumdaki merkez stüdyoya bağlı 6 operasyon merkezi bulunuyor. Bunlar; göz hastalıkları, genel cerrahi, kulak-burun-boğaz, ortopedi ve travmatoloji, kadın hastalıkları ameliyathanesi ile girişimsel anjiyografi bölümü operasyon odası. 

Ayrıca, bilimsel kongre ve organizasyonların canlı yayını ya da çok kameralı çekimleri de BİTAM bünyesindeki canlı yayın ekibi tarafından yayıncılık kriterlerine uygun biçimde gerçekleştiriliyor. Çekimler, kapalı devre televizyon sistemi kullanılarak yapıldığı gibi, BİTAM web sayfası üzerinden de sanal alemde eş zamanlı olarak izlenebiliyor. 

Stresin o kadar korkulacak bir hastalık olmadığını ifade eden Yard. Doç. Dr. Yalçınkaya, tarihte kazanılan bütün büyük başarıların altında ciddi streslerin yattığını ifade etti.
Çok sayıda hastalığın sebebi olarak gösterilen stresin, vücutta bulunan pasif dokuları harekete geçirdiği, bu durumun olumlu hale dönüştürülebileceği bildirildi. Selçuk Üniversitesi Sağlık Bilimleri Enstitüsü Beden Eğitimi ve Spor Öğretmenliği Anabilim Dalı Başkanı Yard. Doç. Dr. Yalçın Kaya, “stres'' kavramının, kişiyi normal dışı davranışa sürükleyen sıkıntılı bir süreç olarak tanımlanabileceğini söyledi.

Aşırı kaygı ve algıların strese sebep olabileceğini belirten Kaya, stres halinin, yaygın olarak bilinenin aksine çok korkulacak bir durum olmadığını ifade etti. 

Konuyla ilgili pek çok uzmanın, “Aman stres yapmayın, stres yaparsanız kaybedersiniz'' gibi korkutucu telkinlerde bulunarak, çoğu zaman kişilerdeki stresi daha da artırdığına dikkat çeken Kaya, “Oysa stres, insan organizmasını tetikleyen, pasif dokuları harekete geçiren en önemli ateşleyicilerden biridir.'' dedi. 

Stresin kaybettirebildiği gibi kontrol edilebilmesi durumunda da önemli yararlar sağladığını vurgulayan Yalçın Kaya, tarihe baktığımızda, bütün savaşların stres ve heyecanla kazanıldığını ya da kaybedildiğini hatırlattı. Günümüzde fazla strese mazur kalan öğrenci ve hastayı örnek gösteren Kaya, stres konusunda korkuttulduğu zaman, yaşanan en ufak bir streste bu kişilerin (Tamam artık, stres yaptım, kaybedeceğim) diye düşünmeye başlayarak ümitlerini yitirdiklerini kaydederek, “Bunun sonucunda da hastalık ve başarısızlık geliyor.” dedi. Stres konusunda bu olumsuzlukların yaşanmaması için strese karşı yaygın bakış açısını değiştirmek gerekliliğine dikkatleri çeken Kaya şöyle konuştu: “Stres, kaygı ve heyecan, organizmayı tetikleyici bir faktör olarak algılanmalıdır. Eğer böyle yapılırsa, yaşanan stres ve kaygı durumu pozitif enerjiye dönüştürülebilir.'' 

Kişilerin, kendilerinde stres belirtisi gördükleri andan itibaren, “Bende artık stres başladı. Vücudumdaki normal durumlarda kullanamadığım pasif dokular artık aktif hale geçiyor. Bu işin üstesinden geleceğim.'' şeklinde düşünmeleri gerektiğini belirten Kaya, böyle yapıldığı takdirde, sınav gibi stresin yoğun olduğu durumlarda başarının, sosyal hayatta ise mutluluğun yakalanabileceğini söyledi. 

Kaya, önemli olanın, yaşanan stresin algılanış biçimi olduğunu belirterek, “Önemli olan algılama boyutunu değiştirebilmektir. Kişinin bu durumu bilinçli şekilde kontrol edebilmesi halinde, stres anında yaşanan negatif kısırdöngü pozitife dönüşecektir.'' diye konuştu. 

Türkiye Aile Sağlığı ve Planlaması Vakfı'nın 2000 yılı Haziran ayından bu yana hizmet veren Alo Okey Cinsel Sağlık Bilgi Hattı'na 333 bin 221 başvuruda bulunuldu. 
Başvuranların 103 bin 185'i cinsel sorunlar, 41 bin 826'sı kadın ve erkeklerde cinsel işlev bozuklukları, 40 bin 6'sı penis boyu, cinsel ilişki sıklığı ve kızlık zarı, 31 bin 150'si uyarılma ve orgazm konularında danışmanlık hizmeti aldı.

Hattı arayanların yüzde 66'sı evli, yüzde 44'ü bekar iken, danışmanlarla görüşenlerin yüzde 20'sini kadın, yüzde 80'ini erkekler oluşturdu. Arayanların yüzde 81'ini 20-34 yaş arasında bulunurken, İstanbul, Ankara, İzmir, Adana, Bursa ve Antalya aramaların en çok yapıldığı illerin başında yer aldı. Özellikle küçük illerden yapılan aramalarda bekarlar ve kadınlar dikkati çekti. Türk insanının cinselliğini tatminkar bir şekilde yaşamadıkları ortaya çıktı. Hattı arayan kadınların büyük çoğunluğu orgazm olamadığından şikayet ederken, erkeklerin büyük bölümü ise erken boşalma sorununu dile getirdi. Hattı arayarak danışmana ulaşanların yüzde 65'i profesyonel yardım için yönlendirildi. 

Tarım ve Köyişleri Bakanı Sami Güçlü, kış aylarında polen üretiminin azalması nedeniyle ''meyve tutumu'' için hormon kullanıldığını bildirdi.
Güçlü, DYP Denizli Milletvekili Ümmet Kandoğan'ın sebze ve meyvelerde hormon kullanımına ilişkin soru önergesini yanıtladı.

Hormonların sebze ve meyvelerde sanıldığı kadar sık kullanılmadığını, özellikle kış aylarında sebzelerde meyve tutumunu sağlamak için kullanıldığını kaydeden Güçlü, şu bilgileri verdi:

''Ülkemizde seraların ısıtılması genelde dondan korunmak için yapıldığından büyüme düzenleyicilerine (hormon) ihtiyaç duyulmakladır. Söz konusu düzenleyiciler dozunda ve zamanında kullanıldığı takdirde sağlığa zararı bulunmamakladır.

Kış aylarında polen üretimi azalmakta olup, meyve tutumu için sıcaklığın 18-26 derece arasında olması gerekmektedir. Sıcaklık 5 dereceye düştüğü zaman meyve tutumu olmamaktadır. Bu nedenle özellikle domates, biber ve patlıcanda meyve tutumu için hormon kullanılmaktadır.'' Türkiye'de kullanılan gübre ve tarım ilaçlarının standartlarına ilişkin bilgi de veren Güçlü, 27 Ekim 2002'ye kadar TSE standardına uygun olarak üretilen ve ithal edilen gübrelerde, bu tarihten itibaren AB standartlarının uygulanmaya başladığını anlattı. Güçlü, 18 Mart 2004 tarihinde yürürlüğe giren yönetmelik hükümleri uyarınca da Türkiye kimyevi gübre standartlarının AB standartları ile birebir uyumlu hale getirildiğini vurguladı.

Zirai mücadelede kullanılan ilaçların Zirai Mücadele ve Zirai Karantina Kanunu ve bu kanuna bağlı olarak çıkarılan nizamname ve yönetmelik hükümlerine göre toksikoloji, ekotoksikoloji, kalıntı, biyolojik etkinlik, fiziksel-kimyasal özellikleri ile dünyadaki ruhsat durumu göz önüne alınarak değerlendirildiğini ve uygun bulunduğu takdirde ruhsatlandırıldığını ifade eden Tarım ve Köyişleri Bakanı Sami Güçlü, tavsiyeye uygun olarak kullanıldığında bu ilaçların insan, bitki ve çevre sağlığına olumsuz etkisi bulunmadığını bildirdi. 

Almanya'nın batısındaki Essen'de, çoğu çocuk 35 kişinin, girdikleri havuzdaki klordan zehirlendiği bildirildi.
Yerel yetkililer, havuzda yüzenlerin solunum zorluğu çekmelerinin ardından, yardım ekiplerinin zehirlenenlere hemen müdahale ettiğini, zehirlenenlerin önlem olarak hastaneye kaldırıldığını belirtti. 

Ameliyatta yanlış kan verilen bir hasta öldü 

Manisa'nın Salihli ilçesinde özel bir hastanede prostat ameliyatı olmak için yatan Halil Bilici'ye (59) ameliyat sırasında yanlış gruptan kan verildiği, bunu nedenle hastanın hayatını kaybettiği iddia edildi.  

Halil Bilici'nin oğlu Musa Bilici, babasının prostat ameliyatı için Salihli'de özel bir hastaneye yattığını kaydetti.
Babasına 0 Rh (+) kan yerine, B Rh (+) kan verildiğini, babasının bu nedenle öldüğünü iddia eden Bilici, şu görüşleri dile getirdi: ''Hastane yetkilileri, babam için 0 Rh (+) kan bulunması gerektiğini söylediler. Ağabeyim Yaşar Bilici'nin kanı uydu ve bir ünite kan verildi. Daha sonra ameliyata girildi. Yarım saat sonra babamda krizler başladığını öğrendik. Hemen hastanedeki diğer doktorları çağırdık. Bu arada babama verilen kan ünitesinin üzerinde B Rh (+) yazdığını fark ettim. Doktorlara durumu anlattım. Anestezi uzmanı geldi ve babamı Ege Üniversitesi Tıp Fakültesi Hastanesi'ne götürmemizi söyledi. Bizimle İzmir'e gelen doktor, hastanenin acil servis doktoruna yanlış kan verdiklerini beyan etti. Hastaneye geldiğimizde babam ölmüştü.'' Musa Bilici, Cumhuriyet Savcılığı'na suç duyurusunda bulunduklarını da bildirdi. Hastane yetkilileri ise konuyla ilgili açıklama yapmaktan kaçındılar. 

F Tipi, tutuklunun ruh sağlığını bozuyor 

İnsan Hakları Derneği İstanbul Şubesi, Bakırköy Devlet Hastanesi önünde toplanarak F Tipi cezaevlerinde uygulanan tecriti protesto etti. 
Hastane önünde basın açıklaması yapan grup, uygulanan tecrit sonucu yüzlerce tutuklunun ruh sağlığını yitirdiğini söyledi. 
Öğle saatlerinde Bakırköy Ruh Sağlığı ve Sinir Hastalıkları Hastanesi önünde toplanan İHD üyesi yaklaşık 15 kişi, tecridin kaldırılması için basın açıklaması yaptı. Yapılan açıklamada, "Tecrit uygulamasıyla kamuoyunun gündemine gelen F tipi cezaevlerinde son 1 aydır mahpusların ruhsal sağlıklarının bozulmasına ilişkin başvurular artmıştır. Tecridin mahpusların beyinsel ve bedensel bütünlüğü üzerindeki yıpratıcı etkileri üzerinde sivil toplum örgütleri, hekim kuruluşları ve uzmanlar yaşanmış deneyimlerden yola çıkarak bugüne kadar çeşitli saptamalarda bulunmuşlardır. İnsanın var oluş koşullarına aykırı bu uygulamanın ağır sonuçlarını Almanya, İtalya ve dünyanın bir çok tecrit tipi cezaevlerindeki mahpuslar geri dönüşümü mümkün olmayan ruhsal hastalıklara yakalanarak yaşadılar ve bu devam etmektedir. Tecridin kaldırılmasını istiyoruz´´ denildi. 

Türk Eczacılar Birliği tarafından hazırlanan 'Meslek İçi Sürekli Eğitim Dergisi'nin (MİSED) Temmuz ayı sayısında 'Akılcı İlaç Kullanımı' konusuna dikkat çekildi. Dergide yer alan ve Dr. Salih Mollaoğlu ile Eczacı Emel Aşkın tarafından yazılan makalede, 'Akılcı İlaç Kullanımı'nın, kişilerin klinik bulgularına ve bireysel özelliklerine göre uygun süre ve dozajda, en düşük fiyata ve kolayca sağlayabilecekleri ilaç kullanımı olduğu belirtilerek, bunun için öncelikle hastanın tıbbi sorununun doğru değerlendirilmesi gerektiği ifade ediliyor. Daha sonra, var olan ilaçlardan hastanın durumuna göre, özgün, etkili ve en az yan etkili olanlarının seçilerek uygulanması gerektiği ifade ediliyor. Ayrıca, tedavi için birden fazla ilaç kullanılması durumunda, bu ilaçların birbirleriyle etkileşimlerinin de göz önünde bulundurulması gerektiği vurgulanıyor. Tüm dünyada etkisiz, yüksek maliyetli, yanlış ve gereksiz ilaç kullanımının ciddi bir sorun olarak varlığını sürdürdüğüne dikket çekilen makalede, özellikle az gelişmiş ülkelerde ilaç ithalinin yüksek oranlarda olması sebebiyle, akılcı olmayan ilaç kullanımının bu ülkelerdeki zararlarının daha da belirginleştiği kaydediliyor. Akılcı olmayan ilaç kullanımının altında, sosyal, kültürel, ekonomik, yönetsel ve eğitim gibi birçok faktörün olduğu belirtilerek, bu faktörler şu şekilde sınıflandırılıyor: 
"Doktorlardan kaynaklanan nedenler: Eğitim ve bilgi yetersizliği, objektif ilaç bilgi eksikliği, aşırı hasta yükü, sosyal-politik-yönetsel baskılar, sınırlı deneyimlerin genellemesi, ilaçların etkilerine dair yanlış inanışlar.

Hastalardan kaynaklanan nedenler: Yanlış ya da olmayan ilaç bilgisi, yanlış inanış ve saplantılar, yanlış beklenti ve talepler, yaygın self-medication (kendi kendini tedavi). İlaç sistemlerinden kaynaklanan nedenler: Gerektiği zaman, gerektiği kadar, gereken ilacın bulunamaması, özel eczanelerde reçetesiz ilaç satışı. 

Sağlık sistemi ve düzenleme mekanizmalarından kaynaklanan nedenler: Etkisiz veya olmayan ilaç politikaları, düzenleme (ruhsatlandırma, etkili ve sürekli denetim) mekanizmalarının yetersizliği, mevzuat yetersizliği ve yaptırım gücünün az olması, ilaç fiyatlandırma sistemi ve denetimindeki yetersizlik, ilaç endüstrisinin etkisi. 

İlaç promosyonlarından kaynaklanan nedenler: Aşırı ve yasal olmayan promosyon, uygun olmayan talepler, taraflı, yetersiz ve yanlış bilgilendirme". 

Akılcı olamayan ilaç kullanımının etkileri ise şöyle sıralanıyor: "İlaç tedavisinin kalitesinin düşmesi, boşa kaynak harcanması ve sonucunda temel ilaçlara ulaşılabilirliğin azalması, tedavi maliyetinin yükselmesi, acil ve temel ihtiyaçlara karşı gelişmesi ve bunun sonucu olarak tedavinin ekonomik ve sosyal maliyetinin artması, yan etki riskinin artması, psiko-sosyal etkiler (hastaların ilaç bağımlısı olması, ihtiyaç olamadığı halde ilaca artan talep)". Makalede yer alan ve akılcı olmayan ilaç kullanımının önüne geçmek için neler yapılabileceğine dair öneriler ise şunlar: "Eğitim-iletişim-ikna etmeye dayalı müdahaleler: Mezuniyet öncesi eğitim, hizmetiçi eğitim, halk eğitimi, periyodik toplantılar, seminerler. Yönetsel müdahaleler: Belirlenmiş, seçilmiş ilaçların sağlanması, temel ilaç listeleri standart tanı tedavi rehberlerinin oluşturulması, ilaç kullanımının düzenli izlenmesi ve ilgililere geri bildirim yapılması. 

Düzenleyici müdahaleler: Güvensiz ve şüpheli etkisi olan ilaçların yasaklanması, kullanım aşamasında reçete denetimi, kullanılan ilaçların sınırlandırılması". 

Sağlık Bakanı Recep Akdağ, kısa adı SABİM olan hizmeti tanıttı. Tüm Türkiye’den 184 numaralı telefonla ulaşılan hatta 4 hekim ve 40 operatörün 24 saat hizmet verdiğini ifade eden Bakan Akdağ, operatörlerin başvuru sahibini dinleyerek ilk etapta gerekli bilgiyi aktardığını, başvuru konusunun kaydedildiğini ve ileri bir değerlendirme gerekiyorsa Sağlık Bakanlığı’nın ilgili birimlerine internet üzerinden aktarıldığını belirtti.
Arayan vatandaşın bıraktığı telefon numarasına başvurusuna ilişkin bilginin aktarıldığını dile getiren Akdağ, hizmetle ilgili olarak, “Bu sistem bizim çocuğumuz. Bebek olarak kucağımıza aldık. Şimdi ergenlik döneminde. Giderek de gelişecek” değerlendirmesinde bulundu. Sağlık Bakanlığı’nın bu hat sayesinde hizmetlerinin iyi işleyip işlemediğini de kontrol ettiğini kaydeden Akdağ, “Biz, sorunları halının altına süpürmek yerine vatandaşımızın en önemli ihtiyacı olan sağlıktaki sorunları görerek çözüm bulmaya çalışıyoruz” dedi. 

Akdağ, Ağustos 2003’te pilot çalışma niteliğinde başlayan hattın Ocak 2004’ten bu yana hizmet verdiğini ve 1 Ağustos 2003’ten bu yana 60 bine yakın başvuru aldıklarını bildirdi. Akdağ, bu telefonların 45 bininin bilgi alma, 2 bin 500’ünün eleştiri, 6 bin 700’ünün şikayet, 3 bininin talep, 100’ünün teşekkür, 600’ünün ise diğer konularda geldiğini kaydetti.

Akdağ, arayan kişinin telefon numarasının göründüğü dijital sistemin sağlanmasıyla birlikte 184’ün ücretsiz olmasının gündeme gelebileceğini ifade etti.

Bakan Akdağ, daha sonra basının karşısında SABİM hattını bir vatandaş olarak arayarak operatörden bilgi aldı. Telefondaki operatöre, “Ben SSK’lı bir vatandaşım. İsmim Recep. Ankara’da bir Sağlık Bakanlığı hastanesine doğrudan müracaat etmek istiyorum. Prosedürü nedir?” diye soran Akdağ, doğrudan başvurabileceği, sevk almasına gerek olmadığı, ilaçlarını da buradan sağlayabileceği yanıtını aldı.

Bakan Akdağ, ikinci telefonunu da aynı operatöre, “Erzurumlu bir vatandaş” olarak açtı. Yeşil kartının vizesinin bittiğini, bu şekilde hastanenin acil servisine gelip gelemeyeceğini soran Akdağ, acil durumlarda kendisine vizesi bitmesine rağmen yardımcı olunabileceği karşılığını aldı. 

Akdağ, daha sonra görüştüğü operatörün yanına giderek bir süre sohbet etti. 

Filipinli yapışık ikizler ayrıldı 

Başlarından yapışık olarak doğan Filipinli ikizlerin ABD'nin New York kentinde yapılan başarılı bir ameliyatla birbirlerinden ayrıldıkları bildirildi. 
Ameliyatın yapıldığı Montefiore Tıp Merkezi'ne bağlı Çocuk Hastanesi sözcüsü Steve Osborne, doktorların yerel saatle 10.32'de (TSİ 04.32) Carl ve Clarence Aguirre adlı 2 yaşındaki ikizlerin yapışık haldeki beyinlerini kafataslarındaki kesme işlemini tamamlamalarının ardından ayırdıklarını duyurdu.
Osborne, ikizlerin ameliyatta hayatta kalmayı başarmalarının ameliyathanedeki doktorlar, hemşireler ve teknisyenlerce alkışlarla kutlandığını belirtti. 

Zayıflamak isteyenlere hep kalori hesabı yapılır.Kişinin aldığı kalori miktarını, yaktığı kalori miktarının altında tutarak kilo vermesi sağlanır.Amaç, kişinin yağ yakmasıdır.Hızlı kilo verdiren 'mucize' diyetlerle yağ değil, su ve kas kütlesinden kayıplar olur.Bu diyetler sonrası hızla geri alınan kilolar, maalesef yağ olarak vücutta depolanır.Yağ ölçüm cihazı ile artık kilo verdiğinizde ne kadar yağ yakmış olduğunuzu, vücudunuzun yağ, su, kas ölçümünü ve metabolizma hızınızı bileceksiniz.Günlük yaktığınız kalori hesabına göre sağlıklı zayıflamanız daha kolay hale geliyor.Sağlıklı ve yağsız bir vücut için bizden söylemesi. Kaynak:Sağlık Haritası  


Sağlık Bakanlığı Temel Sağlık Hizmetleri Genel Müdürlüğü'nün hazırladığı bastırılıp dağıtılan önerilerde, menopozun doğurganlık yeteneğinin kaybolduğu 48-55 yaş arası dönem olduğu belirtilirken, beslenme durumu, sosyo-ekonomik durum, aşırı alkol ve aşırı kahve içilmesinin menopozu etkileyen faktörler arasında yer aldığı kaydedildi.
Osteoporozisin "kemiklerden kalsiyum kaybının artması sonucunda kemiklerin kolaylıkla kırılması hastalığı" olduğunu belirten Bakanlık, bunun menopozda görülen en önemli sağlık sorunu olduğunu vurguladı.

Yüksek düzeyde kafein, protein ve sodyumun idrarda kalsiyum atımını arttırdığı, fosfat içeren içeceklerin aşırı tüketilmesinin kemik yoğunluğunu azalttığı, mide asidini kontrol eden ilaçlar ile alkol ve sigaranın osteoporoz riskini arttırdığına dikkat çeken Bakanlık, menopoz döneminde, organizmada önemli değişiklikler oluştuğunu belirtti.

Bakanlığın hazırladığı metinde, hormonal değişiklikler, yumurtalık fonksiyonunun azalması, baş ağrısı, sinirlilik, uyku bozuklukları, depresyon, aşırı terleme, halsizlik ve yorgunluk, deride gevşeme, incelme, damarların belirgin hale gelmesi, yaraların geç iyileşmesi ve morlukların oluşması, şişmanlık, kardiyovasküler hastalıkların menopoz döneminde görülen sağlık sorunları olduğu kaydedildi.

Bakanlık, menopoz döneminden sonraki yaşamında kemiklerinin sağlam kalmasını isteyen kadınların beslenmesine mutlaka özen göstermesi gerektiğini kaydetti. Bakanlık, kadınlara şu önerilerde bulundu:

" Her yaş döneminde yeterli kalsiyum tüketilmelidir.

Kalsiyum için en iyi kaynak süt ve süt ürünleridir. Sütün dışında özellikle yeşil yapraklı sebzeler, kuru baklagiller ve pekmez kalsiyumdan zengindir.

Mineral içeriği yüksek sert sular içilmeli. İçme ve kullanma sularının florid içeriğinin litrede 0.7-1.2 mg düzeyinde olması kemik ve diş sağlığı açısından önemli.

D vitamini gereksinimi karşılanmalı. Güneş ışınlarından uygun şekilde ve düzenli olarak yararlanılmalı.

Aşırı incelikten kaçınılmalı. Beden kitle indeksi 25'in altına inmemeli. Çünkü menopozdan sonra vücut, yağ dokusundaki östrojenden de yararlanmaktadır.

Aşırı posa tüketiminden sakınılmalı.

Aşırı protein tüketiminden kaçınılmalı. Çünkü yüksek proteinli diyet idrarla kalsiyum atımını arttırır ve osteoporozis için önemli bir risk faktörüdür.

Aşırı fosfor tüketiminden kaçınılmalı.

Yemeklere aşırı tuz eklemekten ve tuzlanmış besinleri aşırı tüketmekten sakınılmalı. Çünkü aşırı tuz, idrarla kalsiyum atımını arttırır.

Sigara içilmemeli.

.Düzenli fiziksel aktivitede bulunulmalı. Fiziksel aktivite gençlikte kemik kütlesini arttırır, yaşlılıkta ise kemik kaybını önler. Haftada en az 2-3 kez 30 dakika yürüyüş şart.

Alkolden sakınılmalı. Alkol, kemik oluşum hücrelerini harap eder ve kalsiyum emilimini bozar.

Özellikle aliminyum içeren antiasitlerden, kortizonlu ilaçlardan sakınılmalıdır. Aşırı kafein tüketilmemeli." 

Mesela makyajınızı temizlemeden asla yatağa girmeyin. Cildinizdeki makyajı temizlemediğiniz takdirde, gün içinde biriken yağlar ve kirler bakterilerin üremesine, böylece kara noktaların oluşmasına neden olur. Sonuç olarak, cildiniz daha hızlı yaşlanmaya başlar. Oysa, temizlenen ve nemlendirilen cilt, siz gece uyurken kendini daha iyi tamir eder ve yeniler. 
Cildiniz aslında kendini sürekli yenileyen bir organdır. Cildinizde pütürlenmeler ya da noktalar görmeye başladıysanız, toksinlerden arınmanızın zamanı gelmiş demektir. Haftada bir kez maske ile cildinizi derinlemesine temizleyin, çünkü hücreleriniz kendini yenilerken, gözenekleriniz yağ ve kirlerle dolmaktadır. Çoğu yüz temizleme maskesinin içinde kil ya da çamur bulunur. Bu maddelerin içindeki negatif yüklü iyonlar pozitif yüklü kirleri çekerler, böylece gözeneklerdeki yağlar ve ölü hücre kalıntıları bir bakıma emilmiş olur. 

Mevsim değişikliklerinde sıkça karşılaşılan sorunlardan biri yorgunluktur. Uyku problemleri, psikolojik değişimler yorgunluğun bilinen önemli nedenleri arasında yeralır. Yağmurlu, bol karlı ve uzun bir kış mevsiminin ardından, güneşli günlerin cıvıltısı bizleri daha mutlu insanlar yapmaya yeter gibi görünse de doğa ile birlikte değişen kimyamız vücudumuzu halsiz bırakabilir.
Mevsim değişikliklerinde yaşanan bu tip yorgunluklar aslında küçük çabalarla aşılması kolay engellerden ibaret. Ancak mevsimsel değişikliklerden kaynaklı olmayan ciddi tedavi gerektiren yorgunluklar da mevcut. Kişinin şikayetleri doğrultusunda teşhis edilen yorgunluk tipi doğru tedavi yöntemiyle aşılabilir. 

Yorgunluk genel bir şikayetten ziyade artık günümüzde bir hastalık gibi değerlendirilip, sırf bu nedenle kurulmuş merkezlerde ele alınıyor. 

Yaz aylarına girdiğimiz şu yağmurlu günlerde sıcaklığın, havadaki rutubet oranının artış göstermesi dolayısıyla üzerimizdeki negatif enerji yükünün de artmasına neden oluyor. Sabahları daha yorgun uyanıyor, daha önceden varolan hastalıklarımızdan kaynaklanan şikayetlerimizin arttığını hissediyor olabiliriz. Büyük şehirlerde yaşayan insanlar, bu yorgunluğu, küçük yerleşim yerlerinde yaşayan insanlara oranla daha yoğun yaşıyorlar. Hava kirliliği, trafik, sanayi kirliliği ve hayat şartlarının daha zorlayıcı olması negatif enerji yükünün etkisini artıran nedenler arasında bulunuyorlar. Ancak her yorgunluğu bahara bağlamakta doğru değildir. Genel olarak yorgunluğu üç başlık altında incelemek mümkündür. Kronik Yorgunluk, Mutsuzluk Yorgunluğu ve Mevsimsel Değişikliğe Bağlı Yorgunluklar. Bu üç tip yorgunluk durumu birbirinden çok farklı nedenlere ve dolayısıyla birbirinden farklı tedavi yöntemlerine sahip olduğu için yorgunluğun nedeninin doğru teşhisi şikayetin tamamen giderilmesinde oldukça önem taşıyor. 

Etrafımızda sıklıkla yorgunluktan şikayet eden insanlarla karşılaşmak mümkündür. Bazı insanlar eklem ağrıları gibi fiziksel bir halsizlikten bahsederken bazılarının da, psikolojik anlamda, ne yaparsa yapsın dinlenemediği sonucuna ulaşabiliriz. Yorgunlukla ilgili hayıflanmaların sonu gelmiyor ise Kronik Yorgunluk Sendromu vücudu ele geçirmiş demektir.

İsteksiz ve mutsuz bir görüntü, ev ve iş hayatımızı olumsuz etkiler. Sürekli uyku hissinin varlığı, dikkatsizlikle birlikte kazaların oluşmasına bile neden olabilir. 

Ağır depresyon geçirenlerde ya da sosyal fobisi olan insanlarda yorgunlukla ilgili şikayetler oldukça belirgindir. 

Bahar Yorgunluğu havanın yarattığı negatif etkinin yanısıra kendi ellerimizle yarattığımız daha birçok neden saymak mümkündür.

Örneğin yaz aylarına daha fit bir vücutla girmek için yaptığımız beslenme değişiklikleri bizlerin yorgun düşmesine neden olabilen en önemli nedenlerin başında gelir. Vücudumuzun ihtiyacı olan Vitamin ve Minerallerin azalması ve en önemlisi alınan sıvı miktarının kış aylarına oranla artık yetersiz kalması vücut direncinde önemli bir azalma yaratabilir. 

Fiziksel aktivite yapma isteği de bir nevi yorgunluğu tetikleyen etkenler arasındadır. Tembel bir yaşama alışmış vücudumuz yapılan fiziksel aktiviteler ile hamlayarak kas ağrılarının yanı sıra, incinme ve burkulma gibi kazalar sonucu fiziksel yorgunluğa sebep verebilir. 

Fiziksel etkenlerin yanısıra metabolik nedenler de yorgunluğa sebep olabilir. Tiroid bezi hastalıkları yada yetersiz çalışmasından kaynaklanan troid hormon eksikliği yorgunluğu oldukça tetikleyen en önemli metabolik nedenlerden biridir. Tiroid bezinin yetersiz kalması sonucu yorgunluğa ek olarak kişide hafıza zayıflığı, uykuya meyilin artması gibi şikayetlere neden olur. Bahar ile birlikte yaşana alerjik reaksiyonlar ve beraberinde getirdiği kaşıntı, gözlerde sulanma, nefes alma problemleri ve içilen antihistamnik haplar kendimizi yorgun hissetmemizde önemli yertutan diğer bir nedendir.

Bunun yanısıra kronik hastalığı olan kişilerin örn: kalp hastalığı, Tansiyon, Şeker Hastalığı vb bu dönemlerde kendilerini daha yorgun hissedebilirler. İlaçların düzenli alınması verilen diyetlerin harfiyen uygulanması bu tip yorgunlukları enaza indirmenize yardımcı olacaktır. Bu mevsimler de tüketimi artan alkol ve sigara gibi bağımlılık yapan maddelerden mümkün olduğunca uzak durmak yorgunlukla savaşta önemli bir basamaktır. 

Bu dönemlerde bol bol taze sıkılmış meyve suyu tüketmek hem su ihtiyacınızı hem de içerdiği vitamin ve mineraller ile direncinizi korumanıza yardımcı olacaktır. Yağlı yemekler yerine sindirimi kolay sebze ve meyve ağırlıklı beslenmeniz sindirim şikayetlerinizi azaltarak uykuya dalmanıza kolaylaştırır. Geceleri ağır yemek yememeye özen göstermek yine gece oluşabilecek mide şikayetlerinizi azaltır.

Alkol, sigara ve kahve alışkanlıklarınız varsa mümkün olduğunca azaltmaya çalışın. Kahve yerine rahatlatıcı bitki çaylarını tercih etmeniz hem psikolojiniz hem de metabolizmanızın sağlığı için oldukça iyi gelecektir.

İsteksiz tavırlardan uzaklaşıp davet edildiğiniz yerlere gitmeye gayret gösterirseniz baharın yumuşak havası ve arkadaşlarınızla vakit geçirmeniz ruhsal yorgunluğunuzu atmanıza yardımcı olacaktır. Kıyafet seçimlerinizde renkli, bahara uygun ince giysiler tercih etmeye özen göstermeniz pozitif enerjinizin artmasına yardımcı olacaktır. 

Her zamanki saatinizde yatıp, her zamanki saatinizde uyanmaya çalışırsanız vücudunuzun biyoritmini korumuş olursunuz. Gün içerisinde yapacağınız doğa yürüyüşleri kan dolaşımınızın hızlanmasına ve düzgün nefes alıp vermenize yardımcı olur. 

Vücudunun ve yüzünün hiçbir yerine bıçak değdirmeyeceğini belirten oyuncu, ''Estetik yaptıran kadınlar birbirinin kopyası gibi oluyor. Bu resmen zorbalık. Onlar için üzülüyorum'' dedi.
Londra Dorchester'da ''Kedi Kadın-Catwoman'' filmindeki rol arkadaşı Sharon Stone ile birlikte filmin prömiyeri öncesinde basın toplantısına katılan Berry, estetik operasyonları üzerine çarpıcı açıklamalarda bulundu.

İnsanların güzelliği takıntı haline getirdiğini ve estetik ameliyatlarını ''gençlik pınarı'' gibi gördüğünü belirten Halle Berry, ''En çok üzüldüğüm de kadınların bu gençlik pınarından yararlanmak için yüzlerini kestirip biçtirmeleri. Daha 30 yaşında bıçak altına yatan kadınlar görüyorum ve üzülüyorum'' dedi.

Estetik ameliyatlarının biri yapıldığında gerisinin de geldiğini ifade eden güzel yıldız, ''Bu sanki plastik çamur gibi. Bir yerinden sıkıyorsun, diğer taraftan akıyor. Bir ameliyat yaptırıyorlar, sonra da diyorlar ki; biraz da öbür taraftan çektireyim. Sonunda bütün kadınlar birbirinin kopyası oluyor'' yorumunda bulundu.

Bu gidişin kendisini korkuttuğunu dile getiren Halle Berry, estetik operasyonlara kadınları yönlendirenlerin de zorbalık yaptığını söyledi.

Bu arada, ''Kedi Kadın'' filminde Berry'ye eşlik eden Sharon Stone'un ünlü yıldızla estetik ameliyatları konusunda aynı fikirde olmadığı ortaya çıktı.

Daha önce estetik ameliyatı geçirdiği yönündeki haberleri yalanlayan 46 yaşındaki Sharon Stone bu kez çark ederek, ''Aslında kendinizi nasıl hissediyorsanız onu yapmalısınız'' dedi. 

Ozon tabakası, atmosferden yeryüzüne ulaşan güneşin zararlı ultraviyole ışınlarına karşı koruyucu kalın bir tabaka. Son 50 yılda endüstriyel florokarbon ve tarımsal ilaç kaynaklı atık gazların atmosfere salınımıyla bu katman önemli ölçüde tahrip edildi. 
Artık güneşin zararlı ışınları bizlere ulaşıp, cilt kanseri, gözde katarakta neden olabiliyor ve bağışıklık sistemini zayıflatıyor.

Özellikle genç insanlarda hayatın ilk 20 yılında güneşin zararlı etkilerine karşı korunmak şimdi bir zorunluluk. 

Bir oksijen türevi olan Ozon tabakasının, incelmesi sonucu özellikle dünyanın ekvatora yakın bölgeleri ciddi tehdit altında.

Türkiye de konumu bakımından orta derece risk altında bir ülke. Bunun nedeni ışınların ekvator hattından dünyaya daha kısa bir yol aşarak ulaşabilmeleri. 

Asıl incelme kutuplarda. Ölçümler, Güney Kutbu'ndaki incelmenin, Kuzey Kutbu'ndan daha fazla olduğunu söylüyor. 

Ultraviyole ışınları sadece insan sağlığına değil, çevreye de tehdit oluşturuyor. Tarım ürünleri ve deniz besin zinciri de bu zararlı ışınların hedefi durumunda. 

Ultraviyole ışınların tehlikelerini karşı uzmanların önerileri şöyle: -11 ile 16 arası güneşe çıkmamak, -korneanın korunması için mutlaka gerçek güneş gözlüğü takmak, - özellikle gençlerin güneşe çıkmaması, koruyucu krem kullanması, olarak özetlenebilir. 

Ankara Trafik Vakfı tarafından yayınlanan Trafik Dergisi'nin temmuz-ağustos sayısında, Türkiye Trafik Güvenliği Vakfı Kurucu Başkanı Prof. Dr. Hamit Hancı tarafından, ''Emniyet Kemeri Yaralanmaları'' başlıklı bir yazıya yer verildi. Yazıda, motorlu araç kazalarında emniyet kemerinin kullanılması ve kullanılmaması durumlarında meydana gelebilecek yaralanmalar üzerinde duruldu. 
Yazıya göre, emniyet kemeri kullanmayan sürücü, kaza sırasında başını arabanın ön paneline, yüzü ve göğsünü direksiyona, vücudunu ise kapılara ya da tavana çarparak yaralanıyor. 

Kazaların yüzde 25'inde sürücüler araçtan fırlıyor ve bu tür kazalarda emniyet kemeri takanların yaralanma riski önemli ölçüde düşüyor. 

95 km' nin altında ölüm olayı yok 

Saatte 95 kilometreden az süratle giderken meydana gelen çarpışmalarda, kemer kullananlarda ölüm olayına rastlanmıyor. Kemer kullanmayanlarda ise 20 kilometre süratte bile ölümcül yaralanmalar meydana geliyor. 

Kemerin bilinçli takılması ile ölüm ve ciddi yaralanmalar önemli oranda azalıyor. 

Emniyet kemeri kullanımı, trafik kazalarında ölüm oranını yüzde 40-50, ciddi yaralanmaları yüzde 35-60, hastane başvurularını ise yüzde 64 oranında azaltıyor. 

Arka koltukta oturanların kemer takmaları durumunda ise yaralanma oranı yüzde 18 düşüyor. 

Emniyet Kemeri Sendromu 

Kemer kullanımı, ölüm ve ağır yaralanma oranlarını azaltmasına rağmen yaralanma riskini tamamen yok edemiyor. Yanlış kullanılmasının yanı sıra bazı durumlarda ise başlı başına yaralanma nedeni olabiliyor. 

Emniyet kemerinin kucak bölümündeki parça; mide, ince bağırsak, karaciğer, dalak ve bel omurları ya da omurilik yaralanmalarına neden olabiliyor. Bu duruma, ''Emniyet Kemeri Sendromu'' adı veriliyor. 

En sık karşılaşılan yaralar, karın ve göğüs bölgesinde görülen sıyrıklardan oluşuyor. Ancak, tehlikeli yaralanmalar iç organlarda meydana geliyor. Kemer, yanlış kullanım halinde nadiren de olsa ciddi yaralanmalara sebebiyet verebiliyor. 

Emniyet kemeri kullanmayanlarda en çok karın yaralanması, karaciğer ve dalak gibi katı organ yırtılmaları görülüyor. Kemer kullanımıyla bunların azalıyor, ancak kalın bağırsak ve ince bağırsak gibi içi boş organlar, kemer ve omurga arasına sıkışarak hasar görebiliyor. 

Omuz-kucak tipi denilen ve 3 noktadan bağlanan kemerler, çarpma anında etkiyi direkt olarak vücuda veriyor; köprücük, göğüs kemiği boyun ve göğüs omurlarında kırık ile kalp, boyun ve karın damarlarında yaralanmalara ve omuz çıkıklarına neden olabiliyor. 

Uygunsuz kullanılan kemerler, bazı durumlarda yemek borusunda da yaralanmalara yol açabiliyor. 

Çocuklara göre kemer üretilmiyor 

Karayolları Trafik Yönetmeliği'ne göre, 10 yaşından küçükler ön koltuğa oturtulamıyor. 

Özellikle çocuklarda, yanlış kemer kullanımı sonucunda yaralanma olayları artıyor. Kucak-omuz kemerlerinin dizaynları çocuklara göre yapılmadığından, yolculuk sırasında çocuklar kemerlerin altından kayabiliyor ya da kemerleri koltuk altından geçirmeleri nedeniyle boyun ve yüz yaralanmaları görülüyor, hatta boyun etrafına dolanan kemerler boğulmaya neden olabiliyor. 

Dikkat edilmesi gerekenler 

Emniyet kemerinin faydalı olabilmesi için dikkatle takılması gerekiyor. Yetkililere göre, kemer kullanılırken şu noktalara dikkat edilmesi gerekiyor: 

Kemer araca binildiği anda takılmalı, kontak anahtarı ise daha sonra çevrilmeli. Takılan kemer ile vücut arasında yumruk büyüklüğünde bir boşluk bulunmalı, kemerin dayanıklılığı sürekli kontrol edilmeli, yırtık ve yıpranmış kemerler değiştirilmeli. 

Yaralanmalara neden olmaması için kemerlerin vücut ölçülerinde ayarlanması ve düzgün bir şekilde takılması gerekiyor. 

Bu arada, emniyet kemerinin yanı sıra hava yastığı kullanılmasının da yaralanmaları büyük ölçüde azaltacağına işaret edildi. 

Papandreu, tedavi altında 

Yunanistan ana muhalefet partisi PASOK Genel Başkanı Yorgo Papandreu'nun solunum yolları iltihabı teşhisiyle tedavi altına alındığı bildirildi. 
Makedonya Haber Ajansı (MPA), dün gece hastaneye kaldırılan Papandreu'nun tedavisinin 2-3 gün sürmesinin beklendiğini duyurdu. Ajans, tedaviyi yürüten doktorların Papandreu'nun sağlık durumu hakkında yakında ayrıntılı bilgi vermelerinin beklendiğini de kaydetti.  


Fırat Üniversitesi Fırat Tıp Merkezi Kadın Hastalıkları ve Doğum Ünitesi Ana Bilim Dalı Öğretim Üyesi Yrd. Doç. Dr. Hüsnü Çelik, hamile olan bayanların günün sıcak saatlerinde dışarıda gezmelerinin sakıncalı olabileceğini söyledi. Aşırı sıcakların etkisiyle oluşan tansiyon düşmesi durumlarının, gebelerde zaten düşen tansiyonu daha da düşürdüğünü belirten Fırat Tıp Merkezi Kadın Hastalıkları ve Doğum Ünitesi Ana Bilim Dalı Öğretim Üyesi Yrd. Doç. Dr. Hüsnü Çelik, "Bu durumlar karşısında sıcak havalarda dışarıda gezen hamile kadınlar, bayılmalarla karşı karşıya kalabilirler. Bir hekim olarak gebelerin günün sıcak saatlerinde dış ortamlarda durmalarını uygun görmüyoruz. Bu hem anne için hem de çocuk için tehlikeli olabilir" diye konuştu. 
Aşırı sıcakların ve aşırı soğukların gebelerde erken doğuma neden olabileceğini ifade eden Yrd. Doç. Dr. Çelik, gebelerin sıcakların fazla olduğu öğle saatlerinde dışarı çıkmalarının, zorunlu olmadığı sürece uygun olmadığını sözlerine ekledi. 

Çin ' de AIDS tedavi merkezi sonunda açıldı.. 

200 hastanın kalabileceği merkezde, ilaç geliştirme çalışmaları yapılacağını ve danışma hizmetleriyle sağlık personeline eğitim verileceğini belirtildi. 
Yeni Çin Haber Ajansı, ülkenin kuzeybatısındaki Yunnan eyaletinin merkezi Kunming kentine 28 kilometre uzaklıktaki merkezin, 240 trilyon TL’ye mal olacağını bildirdi. Eyalet vali yardımcısı Vu Şiaoçing 200 hastanın kalabileceği merkezde, ilaç geliştirme çalışmaları yapılacağını ve danışma hizmetleriyle sağlık personeline eğitim verileceğini belirtti. Yunnan eyaleti, Çin’de en çok AIDS hastasının bulunduğu bölge durumunda. Eyalette 1063 AİDS hastası ve 16 bin 141 HIV taşıyıcısı bulunuyor. 

Bronz bir tene sahip olmak günümüzde arzu edilen bir şey ama bundan yüzyıllar önce durumun hiç de böyle olmadığını biliyor musunuz? 19. yüzyıl ve öncesinde özellikle Avrupa’da beyaz bir tene sahip olmak çok önemliydi. Çünkü beyaz ten asaletin simgesiydi. Bronz tene sahip olanlar çiftçi, balıkçı gibi açık havada çalışan avamdı! Bu yüzden varlıklı ve asil kesim bronzlaşmaktan kaçınıyordu. 20. yüzyılın başında ise bronz ten sağlıklı görünümün ve güzelliğin simgesi oluverdi. Ancak bu yüzyılın sonunda deyim yerindeyse ibre yine geriye döndü. 
Gelişmiş ülkelerdeki eğitimli, aydın kesim güneşin getirdiği zararları kavrayıp kendilerini güneşten korumaya başladı. Güneş elbetteki başlıca D vitamini kaynağı ve insan sağlığında önemli bir yere sahip. Ancak yeterli D vitamini sentezi için güneş altında çok uzun süre geçirilmesine gerek de yok. Çünkü uzun süre ve korunmasız bir şekilde güneş altında kalındığında cilt kanserinden güneş yanıklarına, lekelerden erken yaşlanmaya kadar pek çok sorun ortaya çıkıyor.

Peki güneş ışınları ciltte hangi hastalıklara ya da hasarlara yol açıyor? Bu sorunların oluşmasını engellemek için nasıl bir önlem almak gerekiyor? İşte sorularınızın cevabı…

Güneş Yanığı

Güneş yanığı ultraviyole ışınlarının yol açtığı sorunların başında geliyor. En çok açık tenlileri etkileyen güneş yanığına, çocuklar ve yaşlılar da duyarlı oluyor. Kişinin açık renkli bir cilde sahip olması da yanığın şiddetini artırıyor. Acıbadem Hastanesi Bakırköy’den Dermatoloji Uzmanı Dr. Buket Eskiçırak, özellikle korunmasız olarak güneş altında uzun süre kalındığı zaman 2-4 saat içinde ciltte kızarıklık, 12-24 saat sonra ise su kabarcıkları gelişebildiğini belirtiyor. Kimi güneş yanıkları acıyla birlikte seyrederken, kimilerinde ise bu tür bir sıkıntı yaşanmıyor. 

Acıbadem Hastanesi’nden Dermatoloji Uzmanı Dr. Sadiye Kuş da, korunmasız ciltte 15 dakika gibi kısa bir sürede bile güneş yanıkları oluşabildiğine dikkat çekiyor. Özellikle çocuklarda gelişen güneş yanıklarına karşı son derece dikkatli olunması gerektiğini belirten Dr. Sadiye Kuş, sözlerine şöyle devam ediyor: “Çocukluk döneminde geçirilen güneş yanıkları ileriki yaşlarda oluşan cilt kanserinin en önemli nedenini oluşturuyor. Güneşli bir günün sonunda derisi hafif pembeleşen bir çocukta ertesi gün tam olarak gelişmiş bir yanık görülebiliyor. Bu nedenle daha fazla hasar oluşmasını önlemek için çocuğun gölgede ya da kapalı bir ortamda kalması sağlanmalı ve güneşe çıkması önlenmeli. Çocuğa güneşten korunma yöntemleri anlatılmalı.”

Güneş Alerjisi

Güneş alerjisinin nedeni henüz tam olarak bilinmese de bu hastalığın gelişmesine yol açan etkenin UVA ışınları olduğu belirtiliyor. Özellikle açık tenlileri etkisi altına alan güneş alerjisi cildin güneşle temas ettiği ilk gün ortaya çıkıp, sonra kendiliğinden kaybolabiliyor. Ancak bu sorunu, kronik yaşayanlar da oluyor. Güneş alerjisi özellikle dekolte, omuz, üst kol ve baldır gibi güneş temasına maruz kalan bölgelerde, nadiren de güneş görmeyen yerlerde kırmızı döküntüler şeklinde ortaya çıkıyor. UVA ışınlarının tüm yıl görüldüğü için daha önce güneş alerjisi geçiren kişilerin, evde, bulutlu havalarda ve gölgede dahi her zaman güneşten korunmaya dikkat etmeleri gerekiyor.

Cilt Kanseri

Sanılanın aksine güneş koruyucu sürmek, güneş altında daha uzun süre kalınabileceği anlamına gelmiyor. ‘Güneş koruyucumu sürdüm, daha uzun süre dışarıda kalabilirim’ yanılgısı, cilt kanseri riskini artırıyor. Uzmanlar, cilt kanserleri arasında en az rastlanan ancak en tehlikeli olan türün “malin melanom” olduğunu belirtiyor. Cildinizdeki ben eski hali ile kıyaslanamayacak kadar büyüyorsa, rengi değişiyor, girintili çıkıntılı bir görünüme bürünüyor veya kanıyorsa kanser şüphesi taşıyor. 

Kırışıklıklar, Lekeler

Kırışıklar, lekeler, çiller, ciltte elastikiyet kaybı... Korunmasız bir şekilde ve uzun süre güneş altında kalmak ciltte pek çok soruna adeta davetiye çıkarıyor. Örneğin cildin erken yaşlanmasının en önemli nedenini güneş ışınları oluşturuyor. Herhangi bir koruyucu sürmeden güneşlenmeye başlayan açık tenli bir kişinin cildi, 7-14 dakikada UVA ışınlarına karşı yaşlanma ve kırışma eğilimi gösteriyor.Dr. Buket Eskiçırak, güneş ışınlarının aynı zamanda benlerin üzerinde dejenerasyonun gelişmesine yol açtığını belirtiyor.

Güneşe bağlı oluşan ve lentigo olarak adlandırılan açık kahverengi lekelerde , genellikle omuzlarda, boyunda ya da bacaklarda ortaya çıkıyor. Çiller ise daha çok açık tenli kişilerde görülen selim oluşumlar olarak nitelendiriliyor. Çillerin varlığı kişinin özellikle melonom tipi cilt kanserine yatkın olduğunu gösteriyor. Dolayısıyla çilli cilde sahip olanların güneş ışınlarına karşı daha duyarlı olmaları gerekiyor. 

Güneş Koruyucular

Su yüzeyi, kum, kar ve beton güneş ışınlarını yansıttığı için bu alanların yakınında bulunanlar güneşin zararlı etkilerine daha fazla maruz kalıyor. Dolayısıyla doğrudan güneş altında değil, sadece gölgede bulunulan zamanlarda da güneşten koruyucu ürünler kullanılması büyük önem taşıyor. Güneşin zararlı etkilerinden korunmak için en az 30 koruma faktörlü ürünlerin tercih edilmesi gerekiyor. 

Dr. Sadiye Kuş, koruma faktörlerini kullanırken dikkat edilmesi gereken önemli noktaları şöyle anlatıyor: “Güneş koruyucu ürünlerin UVB ışınlarının yanı sıra UVA’ya karşı da koruyucu özelliği bulunmasına dikkat edilmeli. Bu nedenle parsol, mexoryl, titanium dioksid ve çinko oksid gibi maddeler içeren güneşten koruyucular tercih edilmeli.” Koruyucu ürün her 2 saatte bir mutlaka tekrar sürülmeli. Terleme ya da yüzme sonrasında bu süre dikkate alınmadan koruyucu yenilenmeli. ” Peki güneş koruyucusunu yeterli sürüp sürmediğimizden nasıl emin olacağız? 

Öncelikle yeterli bir koruma sağlayabilmesi için güneş koruyucusunun bir santimetrekare başına 2 mg sürülmesi gerekiyor. Yani yüz, boyun ve tek kol için her bir alana yarım tatlı kaşığı; gövde, ön yüz, arka yüz, tek bacak birer tatlı kaşığı. 

Güneşlenmeye Ambargo

Pek çoğumuz özellikle tatilde bronzlaşmak uğruna saatlerce güneş altında kalıyoruz. Uzmanlar, D vitamini sentezi yapabilmek için haftada 2-3 gün yaklaşık 10’ar dakika kadar güneşte bulunmanın yeterli olduğunu belirterek, “Bu sürenin aşılması çeşitli hastalıklar ve sorunlara yol açtığı için gerekmediği müddetçe güneş altında kalınmasını önermiyoruz. Çünkü bronzlaşma sağlığa değil, ciltte güneş hasarının oluştuğuna işaret ediyor” diyorlar.

Uzmanlar tüm cilt tiplerinin güneşten korunmaları gerektiğine dikkat çekiyorlar. Uzmanlara göre; açık tenliler zarara uğrar, esmerler uğramaz diye bir şey yok. Ancak açık tenlilerin koyu tenlilere göre daha fazla korunmaya ihtiyaçları var. Açık tenliler, çocuklar ve yaşlılar özellikle koruma faktörü 30 ve üzeri olan ürünleri kullanmalılar. Buğday tenliler için koruma faktörü 15 - 30 arası yeterli gelirken, çok esmerler 15’e kadar olan koruma faktöründen yararlanabilirler. 

Her Zaman Korunmalı

Çoğumuz sadece deniz kıyısı ve havuz kenarında bulunduğumuz zamanlarda ve yaz mevsiminde güneşten korunmamız gerektiğini düşünüyoruz. Dolayısıyla sokağa çıkarken güneş koruyucusundan yararlanmayız. Oysa açık havada bulunduğumuz her an ultraviyole ışınlarına maruz kalıyoruz. Örneğin plajlarda şemsiye altında oturmak yeterli korumayı sağlayamıyor. Çünkü denizden, kumdan, sudan ya da betondan yansıyan ışınlar gölgede kalındığında da etkili olabiliyor. Ayrıca bulutlu, serin, rüzgarlı günlerde de ultraviyole ışınları yeryüzüne ulaşabiliyor. Dolayısıyla korunma yöntemlerine sadece yaz aylarında ve güneşlenirken değil, her zaman önem vermek gerekiyor.

Nasıl Korunmalı?

Ultraviyole ışınlarının en güçlü olduğu 10.00-16.00 saatleri arasında güneşe çıkmamaya ve açık hava aktivitelerini mümkün olduğunca sınırlandırmaya özen gösterin. En az 30 koruma faktörlü bir güneş koruyucu tercih edin. Koruyucunuzu her 2 saatte bir yenileyin. Terleme ya da yüzme sonrasında güneşten koruyucunuzu tekrar sürün. 

Güneş koruyucularının etkinliği SPF olarak adlandırılan bir faktörle ölçülmektedir. Kullanacağınız güneş koruyucusunun en az 30 faktörlü olmasına dikkat edin. Ancak SPF’nin sadece UVB ışınlarına karşı korumayı ölçtüğü unutulmamalı. Kullanacağınız güneş koruyucusunun deri yaşlanmasında, güneş yanıklarında ve kanser oluşumunda etkili olan UVA’ya karşı da etkili olabilmesi için en az 30 SPF faktörlü olması yanında parsol, mexoryl, titaniumdioksid ve zinc oksid gibi maddeleri içermesi önemli. Suyun verdiği serinlik hissi sizi aldatmasın. Çünkü güneş ışınları zararlı etkilerini su içinde bile gösterebiliyor. Dolayısıyla korunmasız bir şekilde suda bulunmamaya dikkat edin. Açık havada, sıkı dokunmuş, kol ve bacaklarınızı kapatan uzun giysileri tercih edin. Geniş kenarlı, enseyi ve kulaklarınızı da koruyacak özellikteki şapkaları kullanın. Katarakt oluşma riskini azaltmak için UV korumalı güneş gözlüklerinden yararlanın. Güneşin cilt üzerindeki harabiyetin çoğu 18 yaşına kadar geliştiğinden çocuğunuzun cildini korumak için küçük yaşlardan itibaren güneş koruyucu kullanmasına özen gösterin. 

Kaynak:acibademhastanesi.com 

Bu sene büyük çerçeveler özellikle moda. Ayrıca Jackie Onasis tarzını, eski model pilot gözlüklerini andıran gözlükleri ve büyük kare çerçeveleri de görüyoruz. Gözlerin yan tarafını da kapatan spor modeller de hala moda, ancak modern görünmek istiyorsanız, mutlaka şu büyük çerçeveli gözlüklerden bir tane edinin.
Kendinize henüz bir güneş gözlüğü satın almadıysanız, o zaman doğru yerdesiniz. Zira gözlük alırken en önemli noktalardan biri yüz şeklinize uygun modeli seçmek. Sonuçta her model, her yüz biçiminde aynı derecede şık durmaz.

Yüzünüz yuvarlaksa...

Yüzünüz yuvarlaksa, ihtiyacınız olan şey köşeli gözlüklerdir; çünkü diğerleri yüzünüzün yuvarlaklığını iyice ortaya koyar. Eğer yüzünüz genişse, o zaman daha maceracı davranıp, büyük kare çerçeveli gözlüklerden deneyebilirsiniz.

Yüzünüz kalp şeklindeyse...

Yüzünüz Jennifer Anniston’ınki gibi kalp şeklindeyse, çok geniş gözlüklerden kaçının; çünkü bunlar çenenizi uzun gösterir. Bu yüz şekli için en uygun model pilot gözlükleridir. Bunlardan hoşlanmıyorsanız, renkli camlı ve aynalı modellere de bir göz atabilirsiniz. 70 ve 80’lerin tarzı olan uçuş gözlükleri Kate Moss’un da tercihleri arasında...

Yüzünüz ovalse...

Yüzü oval olanlar gözlük açısından en şanslılar, çünkü oval yüze hemen hemen her model yakışır. Şu an en moda olan model büyük kare çerçeveler olduğuna göre, önerimiz bunları denemeniz. Burberry’nin reklam kampanyasında Kate Moss’un taktığı gözlükler gerçekten de çok şık.

Yüzünüz küçükse...

Uygun gözlüğü bulmanız biraz zor olabilir. Özellikle de şu büyük çerçeve modasını göz önüne alacak olursak. Bu nedenle dükkanları arşınlamak zorunda kalıp, hemen bir şey satın alamazsanız umutsuzluğa kapılmayın. 80’lerde çok moda olan Rayban’in Wayfarer modeli oldukça klasik bir modeldir ve şu aralar da tekrar moda olacak gibi görünüyor. Çerçevesiz modeller de size uygun olabilir. Öte yandan yüzünüzün küçük olması, büyük çerçeveli modellerin size kesinlikle yakışmayacağı anlamına da gelmez. Deneyip görmek daha iyi olacaktır. Ancak çok kalın ve koyu renk çerçeveler küçük bir yüzde ağır durabilir.

Yüzünüz uzunsa...

Yüzünüzün boyuyla enini dengelemeniz için diktörtgen bir çerçeveye ihtiyacınız var. Diesel’de bu tarz modellere rastlayabilirsiniz. Yüz şekliniz Liv Tyler’ınkini andırıyorsa, daha cesur da davranabilirsiniz. Büyük ve renkli çerçeveler sizde hoş durabilir. Retro modellerin en şıklarını YSL ve Prada’da bulabilirsiniz.

Yüzünüz kareyse...

İşte Jackie Onassis tarzı gözlükler için ideal yüz şekli. Ama bu arada köşeli gözlüklerden de kaçının, çünkü bunlar çenenin kare şeklini iyice vurgular. Öte yandan koyu renk camlı yuvarlak çerçeveleri deneyebilirsiniz. Yüzünüz kare ama küçükse, Jackie Onassis modelini gene de kullanabilirsiniz ama daha küçük bir modelini tercih edin. 

Genellikle yaz mevsiminde havuz ve deniz suyundan gelen mikropların kanal içerisine yerleşmesiyle şiddetli ağrıların oluştuğunu belirten Opr. Dr. Zafer Tezel, "Doğal ortamlarda meydana gelen mikroplar, kulakta kanal içerisine girerek yerleşiyor. Bu yerleşmenin arkasından kulakta şiddetli ağrılar meydana geliyor. Ayrıca bu mikroplar işitme azlığı ve akıntıya sebep oluyor. Mümkün olduğu kadar kulakların deniz veya havuzdan çıktıktan sonra temizlenmesi gerekir. Bu temizliği çubuklarla değil, pamuk kullanarak yapmalıyız." dedi. 
Opr. Dr. Tezel, zaman zaman meydana gelen baş dönmelerinin de birçok sebebi olduğunu, bu baş dönmelerinin bir nedeninin de iç kulak iltihabı olduğunu belirtti. Tezel, "İç kulak kaynaklı baş dönmeleri çok şiddetlidir. Genellikle bulantıya, kusma eşlik eder. Bunlar, iç kulaktaki denge organında bozulmaya seyreder." diye konuştu. 

Sıcak ve nemli havaların insan vücudunda olumsuzluklara neden olduğunu söyleyen İl Sağlık Müdürü Saadettin Yazı, özellikle kalp ve tansiyon gibi kronik hastalar ile çocukların güneşten uzak durmaları, 11.00 ila 15.00 saatleri arasında kesinlikle dışarı çıkmamaları gerektiğini söyledi. 
Sıcak ve nemli havaların insanlar üzerinde sağlık sorunlarına neden olabildiğinin altını çizen Sağlık Müdürü Yazı, özellikle çocuklar, yaşlılar ve kronik hastaların, uyarılara dikkat etmesi gerektiğini belirterek, "Bu tip insanların saat 11.00 ila 15.00 saatleri arasında kesinlikle dışarı çıkmamaları gerekir. Sıcak artışı, güneş çarpmaları, tansiyon ve kalp rahatsızlıkları gıda zehirlenmeleri ve aşırı nemden kaynaklanan yorgunluklar ile kramplar bu saatlerde insanlar üzerinde sıkça görülüyor" dedi. Aşırı nemin, vücudun sıcağa karşı savunma mekanizması olan terin buharlaşmasını önleyerek, serinlemeye engel olduğunu kaydeden Yazı, "Kişiler çok terler; fakat az serinler. Böylece aşırı sıvı kaybına bağlı olarak yorgunluk, halsizlik, iç sıkıntı, nabız zayıflığı ve dolaşım bozukluğu oluşabilir. Bu durumlarda kişiye aşırı sıvı kaybından dolayı tıbbi müdahale yapılmalı ve hemen sıcak ortamdan uzaklaştırılmalıdır. Hastanın uzanması sağlanmalı ve eğer bilinci yerindeyse, bir litreye yakın su içirilmelidir. Bu tedbirlerin yanı sıra özellikle çocuklar, yaşlılar, kalp ve şeker gibi kronik hastalığı olanların yukarıda belirttiğimiz saatlerde dışarı çıkmamaları gerekmektedir. Bu türlü insanların serin yerleri tercih etmeleri ve bol su almaları gerekir" diye konuştu. 

Baş ağrılarının nedenleri saymakla bitmez.Başımız ağrıdığı zaman, çoğumuz hemen bir ağrı kesici almak isteriz.Ancak, her baş ağrısını bu yöntemle geçirmek mümkün olmaz.Başınız ağrıyorsa, önce o gün neler yediğinizi hatırlamaya çalışın.Bilimadamları, çikolata, fındık, fıstık ve peynirin baş ağrısını tetikledikleri kanısındalar.Bu saydığımız yiyeceklerin hepsinde tiyramin adıyla bilinen kimyasal bir madde var.Bu madde baş ağrısına neden olabiliyor.
Ağrı kesici ilaçlarla ağrınızı dindirmek yerine ,başınıza sıcak ve soğuk terapi uygulayın. Özellikle sinir gerginliğinden ve stresten kaynaklanan ağrılar için soğuk kompleks yaralıdır.Kas incinmesi ve yorgunluk gibi nedenlerin yarattığı baş ağrılarına karşı ise sıcak kompleks uygulayın. 

İstanbul Üniversitesi (İÜ) Cerrahpaşa Tıp Fakültesi Göğüs Hastalıkları Anabilim Dalı Öğretim Üyesi Prof. Dr. Ahmet Rasim Küçükusta, astım hastalarının rahat bir yaz tatili geçirebilmeleri için hava kirliliği olmayan yerleri tercih etmeleri ve çok yüksek irtifalara çıkmaktan da kaçınmaları gerektiğini bildirdi.
Prof. Dr. Küçükusta, astımın, genellikle kış mevsiminde ve havaların değişken olduğu dönemlerde belirti veren bir hastalık olarak bilindiğine dikkat çekerek, ancak araştırmaların ağır astım krizleri ve astıma bağlı ölümlerin yaz döneminde ve hafta sonlarında daha fazla olduğunu gösterdiğini vurguladı.

Bunun çeşitli nedenleri bulunduğunu dile getiren Prof. Dr. Küçükusta, birçok hastanın, havaların ısınmasıyla birlikte şikayetleri ortadan kalktığı için koruyucu astım ilaç ve aşılarını bıraktığını, oysa bazı ilaçlar ve astım aşılarının hastanın hiçbir şikayeti olmasa bile düzenli olarak kullanılması gerektiğini söyledi.

Prof. Dr. Küçükusta, yine yaz döneminde birçok astımlının rutin kontrollerini ihmal ettiğini kaydederek, ''Astımlıların tatillerini geçirmek için gittikleri yerler, astım krizlerinin ortaya çıkmasında etkili olabilir. Havanın ısısı, nemi ve basıncının değişmesi ile gidilen yöredeki polenler astım krizlerine neden olabilir'' dedi.

Rahat bir yaz tatili geçirmek isteyen astım hastalarına önerilerde de bulunan Prof. Dr. Ahmet Rasim Küçükusta, şunları kaydetti:

''Tatile çıkmadan önce şikayet olmasa bile doktora mutlaka muayene olunmalı. Gidilecek yöre, kullanılacak ulaşım araçları hakkında doktordan görüş alınmalı. Özellikle, uzun uçak yolculuğu yapacak hastaların daha titiz olmaları gerekir. Seyahatten önce kabin amirine astımlı olunduğu ve oksijene ihtiyaç duyulabileceği söylenmeli, ilaçları da yanlarında bulundurmalılar. Doktorlarına kolayca ulaşabilecekleri telefonlar, özellikle cep telefonu numarası ve e-mail adresi öğrenmeli. Tatilin geçirileceği yerde doktor ya da hastaneye nasıl ulaşabileceği hakkında önceden bilgi alınmalı.

Tatil için hava kirliliği olmayan yerler tercih edilmeli. Çok yüksek irtifalara çıkmaktan kaçınılmalı. Yurtdışı seyahate çıkacak olanların sağlık sigortası yaptırmaları çok yerinde olur. Aşı kullanan hastalar, aşılarını özel koruyucular içinde taşımalıdır. Kalınacak otel odası, güneş gören, rutubetsiz ve daha önce sigara içenlerin kalmadığı, iyi temizlenmiş oda olmalı. Akarlara alerjisi olanlar, resepsiyondan sentetik yatak, yorgan ve yastık istemelidir. Alerjisi çok olanlar, yastıklarını yanlarında taşımalı. Besin alerjisi olanlar da, yediklerine ve içtiklerine dikkat etmeliler. Ayrıca aşırı efor yapmaktan kaçınılmalı.''

İÜ Öğretim Üyesi Prof. Dr. Küçükusta, tatil sırasında kendi araçlarını kullanacak astım hastalarına da şu uyarılarda bulundu:

''Arabanın bakımı düzenli olarak yaptırılmalı, egzoz ve yakıt sistemlerinden herhangi bir kaçak olmamasına dikkat edilmeli. Klima ya da kalorifer arabanın bütün camları açılarak 10 dakika çalıştırıldıktan sonra otomobile binilmeli. Havalandırma sistemleri, her türlü alerjenin depolanabileceği yerlerdir. Arabada kumaş yerine deri koltuklar tercih edilmeli. '' 

Güven Tıp Merkezi uyarıyor: 
Her kan basıncı yüksekliğinde dil altı nifedipine (turuncu kapsüller ) çiğnemek. Dil altı nifedipine sadece acil durumlarda kullanılmalı. Her kan basıncı yükselmesi acil durum sayılmaz. Dil altı nifedipine kan basıncını hızla ve kontrolsüz düşürerek istenmeyen sonuçlara (felç,kalp krizi, ölüm vb.) yol açabilir.

Tansiyon düşürücü ilaçları bir süre kullanıp bırakmak. Bir çok hasta, ilaçlarla kan basıncı kontrol altına alınınca ilacını bırakır. Hipertansiyonun büyük olasılıkla ömür boyu hastaya eşlik edeceği unutulmamalı. İlacın bırakılması, hipertansiyonun vücuda zarar vermesine yol açar.

Bir çok hastalığı mevcut olan “mevcut ilaca alışır, ilaç yan etki yapar, ilaç bağımlılık yapar” şeklindeki düşünce kesinlikle yanlıştır. Hastaya en büyük zararı kontrolsüz hipertansiyon verir.

İlaç kullanan hastaların ilaçsız tedaviyi ihmal etmeleri. İlaçsız tedaviye dikkat edilmez ise antihipertansif ilaçların da etkisi çok azalır veya ortadan kalkar. Hipertansiyon tedavisi ancak sağlıklı bir hasta-hekim ilişkisi ile mümkündür. Hasta sorumluluklarını yerine getirmez ise doktor, doktor dolaşmasının hastaya bir yararı yoktur.

Hipertansiyonun çok yaygın bir hastalık olması, kamuoyu ve medyanın da ilgisini çekmiştir. Gerek kamu oyu gerekse medyada hipertansiyon konusu çok konuşulmakta ve bu konuda uzman olmayan kişilerin de fikirleri yansıtılmaktadır. Hastalar, yetkisiz ve bilgisiz kişiler tarafından eksik ve yanlış bilgilendirilebileceklerini unutmamalıdır. Komşu ve arkadaşın tavsiyesi ile ilaç alınması ciddi zararlara yol açabilir.

Hastalar kendilerini rahatsız eden baş ağrısı, nefes darlığı, çarpıntı gibi yakınmalar ortadan kalkınca tedaviyi gevşetebilirler. Tedavide, amacın sadece hastayı o dönemde rahatsız eden baş ağrısı, nefes darlığı çarpıntı gibi yakınmaları gidermek değil aynı zamanda hedef organ hasarını önleyerek veya geri çevirerek kalıcı sakatlık ve ölümleri azaltmak olduğu unutulmamalıdır.

Daha önce kullandığı tedavinin etkisiz olması durumunda doktora giden hasta, genellikle ilk ilacın etkisiz diye bırakarak yeni bir ilaç kullanmaya başlar. Tedavinin başarısız olduğu durumlarda, genellikle tedaviye ikinci bir ilaç eklenmelidir bu hatada, hastanın doktorunun da payı olabilir. Kullanılan ilacın ismini hatırlamamak veya doktora giderken ilaç kutusunu yanına almamak. Kan basıncı değerlerinin kaydedildiği formları, doktora giderken yanına almamak.

‘Bünyem, yüksek tansiyona alışmış’ deyip hipertansiyonu ciddiye almamak. Kan basıncı yüksekliğini sadece strese (gerginliğe) bağlayıp tansiyon ilacı kullanmamak. ‘ben tansiyonumun yükseldiğini hissediyorum’ deyip yakınma olmayan zamanlarda kan basıncını ölçtürmemek. Kan basıncı kontrol altına alınan bir hastanın ilacı bırakarak ‘kan basıncı yeniden yükselecek mi’ diye deneme yapması. Antihipertansif ilaçlar bırakılsa bile kan basıncını düşürücü etkileri, bir süre daha devam eder. Hastada geçici, hipertansiyon yok ise, ilaç bırakılınca kan basıncı bir süre sonra kesinlikle yeniden yükselecektir. İlaç kesilmesi ve doz değişikliği kesinlikle doktor tarafından yapılmalıdır. Muayeneye gelen veya tahlil için kan verecek hastanın o gün ilacını almaması. Hipertansiyonu olan hastalar, tahlil için aç kalmak zorunda olsalar bile çoğu zaman çok az su ile tansiyon ilaçlarını alabilirler. 

Kars'ta bir vatandaş Iğdır hayvan pazarında gördüğü 5 ayaklı kuzuyu satın alarak, Kars'a getirdi.
Kars'ta kasaplık yapan Seyfettin İlmezli, hayvan almak için zaman zaman Iğdır'a gittiğini belirterek, Iğdır'daki hayvan pazarına son gidişinde 5 ayaklı bir kuzu gördüğünü söyledi. Kuzunun dikkatini çektiğini belirten İlmezli, sahibinden kuzuyu satın aldığını ve kuzuyu Kars'a getirdiğini ifade etti.

İlmezli, satın aldığı 5 ayaklı kuzuyu kesmeyi düşünmediğini belirterek, bilimadamlarının kuzuyu inceleyebileceklerini kaydetti.

Kafkas Üniversitesi (K.Ü) Veterinerlik Fakültesi Öğretim Üyesi Yrd. Doç. Dr. Özcan, Iğdır'dan Kars'a getirilen 5 ayaklı kuzunun Ermenistan'daki Medzamor Nükleer Santralı'nın olumsuz bir sonucu olabileceğini söyledi.

Anormal doğumların çevresel ve kalıtsal faktörlerle ortaya çıktığını ifade eden Özcan, şunları kaydetti:

''Iğdır'da anormal doğumların yaşanmasında Medzamor Nükleer Santralı'nın etkisi var. Özellikle hayvanlarda anormal doğumların yaşanmasında çevresel faktörler önemli rol oynar. Doğumlarda çevresel faktörlerin en etkilisi ise radyasyondur. 5 ayaklı kuzunun da radyasyon etkisiyle oluştuğunu düşünüyorum.'' Özcan, son olarak bölgede daha fazla olumsuz olayların yaşanmaması için uluslararası anlamda gerekli girişimlerin yapılarak, santralın kapatılması gerektiğini bildirdi. 

Edinilen bilgiye göre, Göçü Köyü'nde yaşayan Habip Kantaş (51), evine giren yılanın ısırması sonucu yaralandı. Yılanla Beyşehir Devlet Hastanesi'ne giden Kantaş, doktorlarla konuşurken 1.5 metrelik zehirli yılanı elinden kaçırdı.
Acil Servis'in koridorlarında ve odalarında dolaşan yılan, yine Kantaş tarafından boynundan yakalandı. Görevlilerce öldürülen yılanın, zehirli olduğu belirlendi.

Panzehir uygulanan ve bir süre gözetim altında tutulan Kantaş, hastaneden taburcu edildi. Kantaş'a müdahalede bulanan Dr. Levent Bilir, ''Hastanın yılanı getirmesi doğru bir hareket. Ancak, bugüne kadar kendisini yılan sokanlar, ölüsünü getirirdi. Yılanın kaçması büyük panik yarattı. Ancak, yılanı yeniden yakalamayı başaran hastanın cesaretine hayran kaldık'' dedi. 

Eczaneler ve ilaç depoları zamlı ilaç satışlarına yarından itibaren başlayacaklar. 
Yapılan fiyat artışından sonra 1 milyon 520 bin liraya satılan Novalgine tablet 1 milyon 650 bin liraya, 5 milyon 490 liraya satılan Apranax Fort ise 5 milyon 960 liraya çıktı. Alfasilin 500 adlı antibiyotik 7 milyon 780 bin liradan, 8 milyon 450 bin liraya, Alfasid 375 adlı antibiyotik ise 14 milyon 640 bin liradan, 15 milyon 890 bin liraya yükseldi. 

Fiyat artışı yapılan bazı ilaçların eski ve yeni satış fiyatları söyle: 

İlaç Eski Fiyat Yeni Fiyat 

Aspirin 1.020.000 1.100.000 

Çocuk Aspirini 390.000 430.000 

Novalgine tab. 1.520.000 1.650.000 


Kalsiyum, bağırsak kanserinden koruyor 

Kemikler, dişler ve tırnakların sağlıklı gelişimi için gerekli olan kalsiyumun, bağırsak sağlığı için de gerektiği ortaya çıktı.
Uzmanlar, bu konuda herkesi uyarıyorlar.Kalsiyum içeren besinlere önem vermeyen kişilerin, bağırsak kanserine yakalanma olasılığı çık fazla.Yeterli miktarda kalsiyum almayan kişiler için tehlikenin büyük olduğu hatırlatılıyor.Her gün, 700 mg. kalsiyum alınması gerekli.Bu nedenle sofranızdan sütü, yoğurdu, peyniri ve kalsiyum bakımından zengin olan diğer yiyecekleri eksik etmeyin. 

Akdeniz kadını olarak, en çok arkamızda sürüklediğimiz popolarımızdan çekiyoruz. Üstelik, yeni teknolojiler, sürekli otomobil kullanımı, televizyon ve bilgisayar kullanımı da, bu konudaki problemlerimizi halletmemize pek yardımcı olmuyor. Ama endişe etmeyin, güzel bir popo için egzersiz ve diyetin yanında da bazı, daha kolay yöntemler var: 
Selülit bandı 

Selülit bandı yeni bir ürün. Üstelik de son derece iddialı bir ürün. Üreticileri, 15 bandın, neredeyse 4 cm kadar selülit atılmasına yettiğini söylüyorlar. Selülit bandı, tıpkı nikotin bandı gibi görev görüyor. Çünkü içerdiği maddeler, deriyle sürekli temas halinde. Bantta yer alan ana maddelerden biri bol miktarda iyot içeriyor. Yapılan bazı araştırmalara göre, iyot, dolaşımı hızlandırarak, kan akışını artırıyor ve böylece toksinler vücuttan atılıyor. Bantta bulunan bir diğer madde de kırmızı su yosunu, ki bu da, rodisterol adlı aktif bir element açısından zengin. Bu madde, vücudun yağı enerjiye çevirme işlemini hızlandırıyor. En iyi sonuçlar için, günde iki bant uygulamanız öneriliyor. 

Zayıflama makinesi 

Yeni bir tür pasif jimnastik aleti. Üreticilerine bakılırsa, bu aletle çalıştığınızda 400 tane popo egzersizi yapmış kadar oluyorsunuz. Alet, enfraruj ısısı kullanarak, kasların gerilmesini sağlıyor, böylece poponuz forma giriyor. Aslında aletin tek yaptığı poponuzdaki kasları sizin için sıkıca tutmak. Bu da, poponuza bağlanan elektrotlar yardımıyla sağlanıyor. Bu elektrotlar, çok ufak titreşimler yaratak, kasları devinime geçiriyor. Buna göre, spor salonunda kullanabileceğinizden daha çok kası kullandığınız iddia ediliyor. Neden olarak da beyin ve vücudun, ancak kısıtlı sayıdaki kası çalıştırmak için koordine olabilecekleri veriliyor. Ayrıca, kasların gerilmesi, kasları kısaltıyor ki, bu da popoyu sıkılaştırıyor. Makinanın üreticilerine bakılacak olursa, enfraruj ısısı, vücut ısısını 3 derece kadar artıyor, bu da metabolizmanın yüzde 35 hızlanmasına sebep oluyor. Her seans yaklaşık 40 dakika sürüyor ve acı hissedilmiyor. Kasların kasılması, yağ hücrelerini bölüyor. Bu da 10 seansta 7.5 ila 10 cm incelebileceğinizi gösteriyor. 

Bio-Dermoloji 

Vakum masajıyla selüliti azaltan bir diğer yöntem de bio-dermoloji. İddia edilen o ki, tek seansta bile selülitlerinizde farkı görebiliyorsunuz. Üstelik popoyu da kaldırdığı söyleniyor. Bio-dermoloji, bir vakum mekanizması sayesinde uygulanan bir sıkıştırma tekniği. Böyelece yağ topakları, sıvılaşacak şekilde kırılıyor ve ya kan tarafından emiliyor, ya da lempatik sisteme geçerek, böbrekler tarafından atılıyor. Daha sonra da bio-dermoloji makinesine bağlı, elle kullanılan bir alet, popo üzerinde gezdiriliyor. Bu işlem, lempatik sistemi sıvıdan arındırıyor ve selülit üzerinde çalışmayı sağlıyor. Böylece kan dolaşımı artıyor, yeni gelen kanla vitamin ve mineraller de popoya hücum ediyor ki, bu da poponuzun daha güzel görünmesini sağlıyor. Bio-dermolojiyi kullananlar, tek bir seansın bile gözle görünür bir fark yarattığını söylüyorlar. 

Popoyu fırçalama 

Bu herhalde bilinen en eski yöntemlerden biri. Cildinizi fırçalamak, derideki kılcal damarların kanla dolmasını ve toksinlerin dışarı atılmasını sağlar. Bu da, selüliti azaltır. Önce ayaklardan başlayıp, uzun ve düz bir hareketle fırçalayın. Daha sonra yukarı, kalbe doğru, dairesel hareketlerle çıkın. Bunu yaparken, vücudunuzu öne doğru eğiyor olacaksınız, bu da kanınızdaki oksijeni artırır. Bu yöntemi, sıcak ve soğuk suyla uygulayabilirsiniz. Örneğin önce sıcak suyu açın. Sıcak su, kan cilt yüzeyine hücum etmesini ve damarların genişlemesini sağlar. Bu da kan dolaşımını hızlandırır. Şimdi de soğuk suyu açın. Bu hem, gözeneklerinizi kapanmasını ve dolayısıyla da sıkılaşmayı sağlar, hem de vücudun kendini ısıtmaya çalışmasını sağlar. Bu da metabolizmanızı hızlandırıcı bir etki yaratır. 

Abdullah Aydın, Türkiye’nin göz sağlığı konusunda AB ülkelerinden büyük farkla geride olduğunu belirterek, özellikle Doğu illerinde yaptıkları ücretsiz göz taramalarında, tahminlerin çok üzerinde görme bozukluğu vakalarına rastladıklarını belirtti. 
Taramalarda, gözünün bozuk olduğu hem kendisi, hem de ailesi tarafından bilinmeyen ilköğretim okulu çağındaki pek çok öğrenciye rastladıklarını anlatan Aydın, “Bu çocuklar arasında, ileri derecede göz bozukluğundan dolayı tahtadaki yazıları okuyamadığı için son sınıfta olmasına karşın okuma yazmasını sökemeyenler var” dedi.

Abdullah Aydın, özellikle taşrada göz sağlığı bozuk olan vatandaşların büyük bölümünün, maddi imkansızlıklar başta olmak üzere çeşitli nedenlerle tedavi olamadıklarını, gözü bozuk olan pek çok kişinin de bu durumun farkında olmadığını vurguladı. 

AB ülkelerinde yaşayanların, özellikle çocukluk döneminde Türk insanından daha iyi beslendikleri için daha az göz sorunu yaşadıklarını belirten Aydın, şunları kaydetti: “Göz sağlığı bizden daha iyi durumda olan AB’de gözlük kullananların nüfusa oranı ortalama yüzde 50 iken, Türkiye’de bu oran sadece yüzde 13’de kalıyor. Bu rakamlar bize, göz sağlığımızın ne durumda olduğunu net bir şekilde ortaya koyuyor. Gözlük kullanması gerekenlerin oranı, ülkemizde yüzde 60’ın üzerinde. Ancak kullanım oldukça düşük. Özellikle taşrada göz doktoru yetersiz olduğu için, vatandaşların büyük bölümü gözlerinin bozuk olduğunu bilmiyor. Bu nedenle de gözlük kullanım oranı düşüyor.”

“Optometristler de gözlük reçetesi yazsın''

Bir göz doktorunun asıl işinin, ciddi göz hastalıklarını tedavi etmek olduğunu vurgulayan Birlik Başkanı Aydın, sözlerini şöyle sürdürdü: “Halen Türkiye’de göz reçetesini, halen sayıları nüfusa oranla son derece az olan ve taşrada yok denecek kadar az olan göz doktorları yazabiliyor. Bu nedenle göz sağlığı ve optikler konusunda eğitim alan çok sayıda optometrist atıl durumda bekliyor. AB ülkelerinde göz bozukluğunu ölçtürmek ve gözlük almak isteyen kişiler, girdikleri bir gözlük mağazasında optometristler tarafından muayene ediliyor. Türkiye’de de gerekli yasal düzenlemeler yapılıp, özellikle göz sağlığının SOS verdiği taşra kesimine optometristler görevlendirilerek, vatandaşların mağduriyetleri giderilmelidir.” 

Belediye Başkanı kalp krizi geçirdi 

Zonguldak'ın merkez ilçeye bağlı DYP'li Kilimli Beldesi Belediye Başkanı Ali Aslankılıç, kalp krizi geçirdi. 
Sabahleyin evinde kalp krizi geçirerek SSK Zonguldak Bölge Hastanesi'ne kaldırılan Aslankılıç (50), yoğun bakıma alındı.
Aslankılıç'ın, sağlık durumunun iyi olduğu öğrenildi AK Parti Zonguldak Belediye Başkanı Secaattin Gonca, Aslankılıç'ı ziyaret ederek, geçmiş olsun dileğinde bulundu.

Sağlık Bakanlığı’nca “Anne Sütünün Teşviki ve Bebek Dostu Sağlık Kuruluşları Programı” kapsamında başlatılan ‘Anne Destek Grupları’ Projesi ile, ailelere anne sütü ve emzirme konusunda destek verilmesi hedefleniyor. Bakan Akdağ, doğadaki en mükemmel besin olan anne sütünün, bir annenin yeni doğmuş bebeğine verebileceği ilk ve en değerli armağanı olduğunu bildirdi. 
Sağlık Bakanlığı Ana Çocuk Sağlığı ve Aile Planlaması Genel Müdürlüğü’nce, annelerin bebeklerini doğar doğmaz emzirmeye başlaması, ilk 6 ay sadece anne sütü verilmesi ve 6. aydan sonra uygun ek besinlerle beraber emzirmenin 2 yaşına kadar sürdürülmesinin desteklenmesi amacıyla, ‘Anne Destek Grupları’ oluşturuluyor.

Söz konusu proje kapsamında, bebek dostu hastanelerde doğum yapan anneler, doğumdan sonra emzirme ile ilgili herhangi bir problemle karşılaştıklarında ya da sadece danışmak istediklerinde, Ana Çocuk Sağlığı ve Aile Planlaması Merkezleri, sağlık ocağı gibi kuruluşlara başvurabiliyorlar. Aileler burada çalışan sağlık personelinden ücretsiz olarak destek alabiliyorlar.

Söz konusu projenin bir diğer adımını ‘Anneden Anneye Destek Grupları’ uygulaması oluşturuyor. Buna göre; birinci basamak sağlık kuruluşlarına başvuran anneler arasından, sağlık personelince belirlenen, bilgilerini başka annelerle paylaşabilecek nitelikte, toplumda sözü dinlenen bazı annelerin doğru emzirme uygulamaları konusunda eğitilmeleri ve bu bilgileri diğer annelere aktarmaları hedefleniyor.

‘Anne sütü’ nün tüm bebekler için mükemmel ve mucizevi bir besin olduğunu belirten Sağlık Bakanı Prof. Dr. Recep Akdağ, “Tüm sağlık çalışanlarının ‘her bebeğin doğar doğmaz emzirilmeye başlatılması, ilk altı ay sadece anne sütü ile beslenmesi ve emzirmenin iki yaşına kadar sürdürülmesi’ ortak mesajı, yapacağımız çalışmaların temel noktasını teşkil etmelidir” dedi.

Anne sütü ile doğru emzirmenin başlatılması ve başarı ile sürdürülmesinin en önemli unsurunun, annelerin doğum öncesi, doğum sırası ve sonrasında sadece aileleri ve toplum tarafından değil, bütün sağlık sistemi tarafından etkin olarak bilgilendirilmesinin olduğunu ifade eden Akdağ, şu görüşleri dile getirdi:

“Emzirmenin doğal bir olay ve ülkemiz için geleneksel bir uygulama olduğu düşünüldüğünde, bir kadının emzirme konusunda neden desteğe ihtiyaç duyduğu sorusu akla gelebilir. Bazı anneler şanslıdır, herhangi bir güçlükle karşılaşmadan bebeklerini emzirebilir. Ancak annelerin önemli bir bölümü, özellikle ilk bebeğini emziren ve genç yaşta anne olanlar başlangıçta desteğe gerek duyarlar” 

Türkiye’de, özellikle kentlerde, bebekler için zamanından önce ek besinlere başlanılmasının önemli bir sorun olduğunu dile getiren Bakan Akdağ, “Bazı yörelerde bebek ağladıkça verilen bu ek besinler bir gelenektir. Ne yazık ki bu çok yanlış ve sakıncalıdır. Annelere neden emzirmeyi bıraktıkları ya da neden ek besin verdikleri sorulduğunda ‘yeterli sütüm yoktu’, ‘bebek istemedi’, ‘bebeğim doymuyordu’ şeklinde değişik yanıtlar alınabilir. Aslında bu anneler, tüm bu ve buna benzer yanlış kanaatlerinin emzirmelerini engelleyen temel neden olduğunu bilmelidirler” diye konuştu.

Emziren tüm annelerin karşılaştıkları güçlüklerin temelinde; sağlık sistemi, sağlık çalışanı, aile, akraba ve toplum desteğinin yeterli düzeyde olmamasının bulunduğuna dikkat çeken Bakan Akdağ, bu nedenle annelerin emzirme konusunda desteklenmesi ve bilgilendirilmesinin gerekli olduğunu sözlerine ekledi. 

Erzurum SSK Bölge Hastanesi Asabiye Servisi Şefi Dr. Mehmet Yavuz, saçma şarkı sözleri ve erotik içerikli kliplerin toplum psikolojisini olumsuz yönde etkilediğini söyledi. 
İnsanların artık aileleriyle birlikte müzik kanallarını seyredemez duruma geldiğini belirten Dr. Yavuz, "Müzik adına ekranlara taşınan ve klip adı altında sunulan görüntüler, Las Vegas erotik şovlarını aratmamaktadır. Orasını burasını açarak, dekolte yarı çıplak giysilerle, sulu ve laubali danslarla meşhur olmaya çalışan bu insanlar, toplum psikolojisini olumsuz yönde etkilemektedir" dedi. 

Anlamsız, mana bütünlüğü olmayan ve birkaç nakarattan ibaret sözlerle müzik yaptığını sanan bir sanatçı grubunun var olduğunu ifade eden Dr. Yavuz, daha sonra şunları kaydetti:

"Kadın bedeninin, yine bizzat bayanlar tarafından, meşhur ve ünlü olma adına bu denli suistimal edildiği ve reytinglere kurban edildiği bu döneme, kadın bedeninin tema olarak kullanılmasını şiddetle eleştiren 'feministler' de sessiz kalmaktadırlar." Dr. Yavuz, son dönemlerdeki "Bandıra bandıra ye beni", "Hüüüp", "Onun aşkı bana extra large", "Ben sizin babanızım", "Neremi neremi", "Kız hepsi senin mi", "Hey seni yerler yerler", "Azıcık ucundan versene", "Yürü anca gidersin", "Okşa, okşa, okşa",''Şapur şupur ye beni'', ''Al beni, götür beni'' şeklinde şarkı sözleri ve bu şarkılara ait erotik şovları aratmayan görüntülerin yer aldığı kliplerin toplumu ve Türk gençliğini sosyo psikolojik yönden ciddi tahribatlara uğrattığını kaydetti.

Atatürk Üniversitesi (A.Ü.) Diş Hekimliği Fakültesi Öğretim Üyesi Yrd. Doç. Dr. Sinan Evcil, AA muhabirine yaptığı açıklamada, aşırı soğuk içeceklerin, ağız ortamındaki ani ısı değişikliğine neden olduğunu belirten Evcil, şunları kaydetti:
''Yaz aylarında vatandaşlarımız hararetlerini kesmek için aşırı soğuk içecekleri fazla tüketiyor. Ancak bu durum, dişler için çok zararlı. Çünkü aşırı soğuk içecekler, diş mine yüzeyinin aşınmasına neden oluyor. Bu aşınma da bir zaman sonra minede çatlaklar oluşturuyor. Ardından dişin canlı dokusunda aşırı reaksiyon yaşanıyor ve şiddetli ağrılar meydana geliyor.'' Sinan Evcil, yazın soğuk su ve soğuk dondurmanın yanı sıra asitli içeceklerin de fazlasıyla tüketildiğine dikkati çekerek, bu durumun da dişlere zarar verdiğini bildirdi.

Asitli içeceklerin, dişlerin yüzeyine, kemiklere ve dişlerdeki kalsiyum miktarına zarar verdiğini ifade eden Evcil, ''Kola ve asitli içecekler sadece diş minelerini değil, ağızdaki kalsiyum miktarını da olumsuz etkiler. Bu içecekleri tüketirken, normal sıcaklıkta olmasına dikkat etmeli'' diye konuştu.

Evcil ayrıca çocukların özellikle asitli içecekleri fazla içmemesi gerektiğini belirterek, anne ve babaların bu konuda duyarlı olmasını istedi. 

Diyabetik çocuklarla el ele... 

Aygaz sponsorluğunda 12. Diyabetik Çocuklar Kampı' nda biraraya gelen çocuklar,gündelik yaşamlarını kolaylaştıracak bilgiler edinme şansı kazandı. 
HaberSağlık-İstanbul]Aygaz sponsorluğunda düzenlenen 12. Diyabetik Çocuklar Kampı, Enez'de bulunan İstanbul Üniversitesi Sosyal Tesisleri' nde 8-16 Temmuz tarihleri arasında gerçekleşti.Kampa katılan 8-18 yaş arasındaki 75 çocuk, diyabette takip kriterleri ile önemi konusunda teorik ve uygulamalı eğitim almanın yanı sıra, değişik sportif etkinliklere katılma şansı da buluyor.Kamp görevlilerinin yanında, doktor, diyetisyen, beslenme uzmanı ve psikoloğun da görevli olduğu kampta çocuklara yangın, deprem, trafik, ilkyardım, ev ve okul kazaları konularında da eğitim verildi.
Diyabetik Çocuklar Kampı, Çocuk ve Adolesan Diyabetikler Derneği ile İ.Ü. Tıp Fakültesi Çocuk Sağlığı ve Hastalıkları Anabilim Dalı Büyüme-Gelişme ve Pediatrik Endokrinoloji Bilim Dalı tarafından düzenleniyor. 

Türkiye'deki kadınların menopoza girmelerine dair gözlemlerini paylaşan Cerrahpaşa Tıp Fakültesi Kadın Hastalıkları ve Doğum Anabilim Dalı Öğretim Üyesi Doç. Dr. Levent Şentürk, 'Türk kadını ortalama yaşamının son 26 yılını menopozda geçiriyor. Bu dönemde kaliteli ve sağlıklı bir yaşama sahip olmak mümkün. Türk kadını artık menopozdan korkmuyor. Bu dönemin hayatının sonu olmadığını biliyor" dedi. Devlet İstatistik Enstitüsü (DİE) raporlarına göre, Türk kadını ortalama 72 yıl ömür sürüyor. Bu rakamdan yola çıkıldığında, yaklaşık 46 yaşında menopoza giren bir kadının son 26 yılını menopozda geçirdiğini hesaplamak mümkün. Menopoz, sosyal, maddi, manevi olgunluğa erişilen, hayatın en iyi çözümlendiği böylesi bir yaş döneminde, kadının yaşam kalitesini bozuyor. Doç. Dr. Şentürk, "Türk kadını AB üyesi ülkelerin kadınlarından daha erken monopoza giriyor. İstatistiksel olarak AB'de bu yaş 51, ancak ülkemizde menopoz yaşı ortalaması 46-48. İyi beslenemeyen zayıf kadınlar, yüksek rakımlı yerlerde yaşayanlar, sigara içenler, hiç doğum yapmamışlar ve eşinden ayrılanlar, 46 yaşından önce menopoza girebiliyor" diye konuştu.
Menopoz kısaca, "bir kadının bir yıl süre ile adetten kesilmesi" olarak tanımlanıyor. İnsanlarda yaşam süresinin uzaması ile birlikte, kadınların menopozda geçirdikleri yaşam süresi giderek artıyor. Bu nedenle, bu dönemde görülebilecek yakınmalara yönelik koruyucu tedavi yöntemleri daha da önem kazanıyor. Gelişmiş ülkelerde, kadın yaşamının üçte birini menopoz dönemi oluşturuyor. Türkiye'de menopoz yaşı konusunda kesin veriler bulunmamakla birlikte, Amerika Birleşik Devletleri'nde yapılan bir çalışmada ortalama menopoz yaşı 51.3 olarak saptandı. İyi beslenemeyen, zayıf, vejetaryen, rahimi alınan, anne karnında geri kalan ve yüksek yerlerde yaşayan kadınlarda menopoz yaşı biraz daha erken olabiliyor. Ayrıca, sigara içen kadınlar menopoza daha erken giriyor.

Menopoz döneminde yaşanan şikâyetler ve değişimler kadından kadına değişiklik göstermekle birlikte, şu başlıklar altında incelenebiliyor: Vazomotor belirtiler: Vazomotor belirtilerin en tipik örneği; ateş basması. Ateş basması; baş, boyun ve göğüs bölgesinde ani kızarıklık, vücut ısısında artış ve daha sonra aşırı bir terleme ile karakterize. Bu değişiklikler genellikle birkaç saniye sürmekle beraber, bazen bir saate kadar uzayabiliyor. Genellikle bir - iki yılda geçmesine karşılık, kadınların yüzde 25'inde beş yıldan daha uzun sürebiliyor. Nedeni tam olarak bilinmemekle birlikte, en önemli faktörün östrojen hormonu seviyesindeki düşme olduğu düşünülüyor. 

Atrofik değişiklikler: Bu değişikliklere bağlı olarak vajina ve idrar yollarını örten epitel tabakasında incelme ve esneklik kaybı görülüyor. Ayrıca, vajinada kuruluk yine görülen belirtilerden birisi. 

Psiko-fizyolojik değişiklikler: Menopozda ruhsal problemlerin arttığına dair genel bir kanı olmasına karşın, yapılan çalışmalar bunu desteklemiyor. Ayrıca, menopozda depresyonun daha sık görüldüğü görüşü de artık kabul edilmiyor. Ancak, ateş basmalarına bağlı olarak hastanın uyku kalitesi ve dolayısı ile günlük yaşam kalitesinde bir bozulma görülebiliyor. Hormon Replasman Tedavisi (HRT) ile uykuya dalma zamanı azalıyor, uykunun REM dönemi uzadığı için, uyku kalitesi artıyor. Menopoz dönemiyle birlikte, kalp-damar hastalıkları ve osteoporoz (kemik erimesi) riski artıyor. Menopozda görülen belirti ve değişikliklere yönelik olarak en çok tercih edilen yöntem; Hormon Replasman Tedavisi (HRT). Bu tedavide, genel olarak östrojen ve progesteron hormonları birlikte veriliyor. Progesteron verilmesinin nedeni, östrojene bağlı olarak artan rahim kanseri riskinin önlenmesi. Hormon tedavisi birçok şekilde verilebiliyor. Bütün tedavi şemalarında, günde 500 mg kalsiyum verilmesinin tedavinin etkinliğini artırdığı biliniyor. Ayrıca, 70 yaşın üzerindeki hastalara günde 800 mg ve güneşin az olduğu yerlerde yaşayanlara ise, kış aylarında günde 400 mg D vitamini öneriliyor. 

Dünyada bu işin öncüsü olan Avustralyalı cerrah George Fielding liderliğinde bir ekip, New York Üniversitesi’nde gelecek ay 12-18 yaş arası 8 genci ameliyat edecek. Cerrah Fielding, daha önce Isabella Burbury adlı hastaya ameliyatla bu yöntemi uyguladı. Ameliyat öncesi yaklaşık 90 kilo olan Burbery, 6 ay içinde 62 kiloya indi.
Yeni yöntem tıp çevrelerinde kuşkuyla karşılansa da mideye by-pass ameliyatından daha kolay ve etkili olduğu savunuluyor. 

Mideye by-pass ameliyatını binlerce Amerikalı yetişkin yaptırıyordu. Ameliyat olan yetişkinlerin yüzde 10’u ise yeni yöntem olan mide kemeri taktırıyor. Amerikan Gıda ve İlaç Dairesi, yetişkinler için bu ameliyatı 2001’de onaylamıştı, ancak gençlerde hiç denenmemişti. 

Gençlerin mide kemeri ameliyatına kabul edilmesi için vücut kütle endeksinin en az 40 olması gerekiyor. Obeziteye bağlı hastalıkları olan gençler için ise 35. Gençlerin ayrıca diğer kilo verme yöntemlerini denediklerini, fakat başarılı olamadıklarını kanıtlamaları gerekiyor.

Ameliyat, midenin üst kısmının çevresine tuzlu su dolu bir silikon kemer yerleştirmek suretiyle yapılıyor. Böylece mide, bir futbol topu büyüklüğünden bir golf topu büyüklüğüne iniyor. Bunun sonucunda da daha az miktarda yiyecek alıyor ve daha çabuk tokluk hissi veriyor. Bu ameliyatta mide ya da bağırsakların kesilmesi söz konusu değil. 

Dr. Yılmaz Arkan, diyabet hastalığının yanı sıra hipertansiyon ve obezite gibi rahatsızlıkları olan kişilerin sıcak havalarda risk taşıdıkları için daha dikkatli olmaları gerektiğini belirtti. Kavun, karpuz ve üzüm gibi bazı meyvelerin diyabet hastaları tarafından az tüketilmesi gerektiğini kaydeden Arkan, şöyle konuştu: “Diyabet, obezite ve hipertansiyon hastaları, C vitamini bol olan greyfurt, limon gibi meyveler tüketmelidir. Diyabet hastaları günlük 5 tane üzüm, bir dilim kavun ve karpuz yiyebilirler. Bu hastalar, salatalık, çekirdeği çıkarılmış domates ve yeşil sebzeleri de rahatlıkla tüketebilirler.”
Gaziantep’in yöresel içeceklerinden meyan şerbetinin de şekersiz olarak ya da sakarinle alınabileceğini belirten Arkan, meyanın idrar söktürücü özelliği olduğunu söyledi. Türkiye genelinde nüfusun yüzde 4.5’i diyabetli iken Gaziantep’te bu oranın yüzde 14 olduğuna da dikkati çeken Arkan, Gaziantep’te diyabetli hasta sayısının yüksek olmasının genetik etkenlerin yanında, beslenme alışkanlıklarından da kaynaklandığını sözlerine ekledi. 

Türkiye deniz-güneş ve kum turizminin yanısıra sağlık turizminde de ilgi gören yerlerden biri. Birçok kaplıca ve ılıca bu amaca hizmet ediyor. Hem tatil yapmak hem de sağlıklı olmak isteyenler tercih ettiği yerlerden biri de İzmir Çeşme’deki Şifne kaplıcaları.
Birçok yerli ve yabancı turistin ilgisini çeken Şifne kaplıcalarının efsanesi de var. Efsaneye göre bölgede hüküm süren kralın kızında ortaya çıkan amansız cilt hastalığına iyi geldiği söylenen şifalı çamurdan yararlanmak için Şifne’ye gidiyor, önce termal suda ciltteki gözeneklerinin açılmasını sağlayan ziyaretçiler sonra da vücutları çamurla kaplıyor. Çamuru kurumasından sonra sıra şifalı çamurdan arınmaya geliyor. Duş alan kaplıca müdevimleri bir kez daha termal havuza giriyor. 

Çamur banyosunda amaç, hem sağlıklı olmak hem de daha genç ve diri görünmek. Merkezde aynı zamanda isteyenlere rahatlatıcı özel masaj da yapılıyor. 

Halk arasında kaplıca tedavilerinin son çare olarak görüldüğünü, bu nedenle kaplıcaların tüm hastalar tarafından tercih edildiğini belirten Doç. Dr. Evcik, şunları söyledi:
“Kaplıcaya gidecek hastaların, öncelikle bir uzman doktora başvurması gerekir. Her hasta, kaplıcaya girmemelidir. Kaplıca suyu ile çevre sıcaklığı, kalp ve damar sistemini olumsuz etkiler. Kalp, damar, tansiyon hastalarının kaplıcaya girmeden önce doktorlarıyla görüşmeleri hasta açısından iyi olacaktır. Kanama bozukluğu olanlar, gebeler, ileri düzeyde tansiyon hastaları da kaplıcaya girebilir ama doktor kontrolünde olması gerekir. Solunum sistemi bozuk hastaların kaplıca tedavisinde, çok sıcak suyu tavsiye etmiyoruz.” Kaplıcadan faydalanmak isteyenlerin ilk gün 5-10 dakika suda kalmalarının yeterli olacağını ifade eden Evcik, takip eden günlerde bu sürenin 1-2 dakika artırılmasının, su sıcaklığının da 35-36 derece olmasının ideal olduğunu kaydetti. 

Samsun'da yolda yürürken darp edilen ve kanlar içinde kalan alkollü şahıs, tedavi için kaldırıldığı hastaneden beyninin çalınacağı korkusuyla kaçtı. 
Edinilen bilgiye göre olay, Kılıçdede Mahallesi Atatürk Bulvarı kenarında bulunan Saray Gazinosu karşısında akşam saat 22.00 sularında meydana geldi. Kimliği belirsiz kişi veya kişilerin saldırısına uğrayarak darp edilen alkollü bir şahıs, kanlar içinde olduğu yere yığıldı. 112 Acil Yardım ve Kurtarma ekiplerine ait ambulansla Samsun Devlet Hastanesi'ne kaldırılan ve adının Mustafa Kocataş olduğunu söyleyen yaralı şahıs, burada tedavi altına alınmak istendi. Kafasının röntgen filmi çekilmek istenilen Mustafa Kocataş, "Beynimi çalacaksınız" diyerek tedavi olmadan hastaneden kaçtı. Kaçtıktan yarım saat sonra hastaneye 100 metre mesafede Okay Gürsoy adlı bir genç tarafından yaralı halde fark edilen Kocataş, tekrar Devlet Hastanesi'ne kaldırıldı. Mustafa Kocataş, bu kez sağlık ekiplerinin ve kendisini hastaneye getiren gencin ısrarları üzerine tedavi altına alındı. Olayla ilgili soruşturma sürüyor. 

Türkiye Olimpiyat Komitesi ve Gençlik Spor Genel Müdürlüğü’nün desteği ile gerçekleştirilecek kongre, spor yaralanmaları ve diz cerrahisi alanında uzmanlaşmış dünyanın önde gelen isimlerini Ankara’da biraraya getirecek. 
Yeni bilimsel gelişmelerin değerlendirileceği kongrede temel bilimler ile diz cerrahisini ilgilendiren hastalık ve yaralanmaların önlenmesine katkıda bulunan bilim adamları ödüllendirilecek. 

30-31 Ekim tarihleri arasında yapılacak bilimsel turun ardından, kongre 1-4 Kasım tarihleri arasında Ankara’da toplanacak. 

TBMM bünyesinde yer alan sağlık merkezi 1 Ekim 2003 ile 28 Haziran 2004 tarihleri arasında toplam 22 bin 617 kişiye hizmet verdi. Bu rakamın 20 bin 806'sını milletvekili ve bakmakla yükümlü olan yakınları oluştururken, 62 bin 488 personel ve bakmakla yükümlü olduğu yakını ile 5 bin 323 emekli personel de sağlık merkezinden hizmet aldı. Meclis'in sağlık merkezinden hizmet alanların 11 bin 59'u ise hastaneye sevkedildi. Sağlık merkezinin bünyesinde bulunan laboratuvarda ise 8 bin 71'i milletvekili ve bakmakla yükümlü olduğu yakını, 28 bin 144'ü personel ve bakmakla yükümlü olduğu yakını, 1682'si de emekli personel olmak üzere toplam 37 bin 897 tetkik yapıldı. 10 aylık sürede toplam 30 bin 86 reçete karşılığı ilacın verldiği Meclis ecza dolabından ise 1550 milletvekili ve bakmakla yükümlü olduğu yakını ile 28 bin 6 personel ve bakmakla yükümlü olduğu yakını yararlandı. Öte yandan sağlık hizmetleri harcamalarıyla ilgili faturalar üzerinde yapılan denetimler sonucunda 8.5 trilyon liralık tasarrufa gidilirken, ayrıca Başkanlık Divanı kararı gereği tedavi yönetmeliğinde yapılan düzenlemeyle, hastane ve eczanelerle yapılan anlaşmalarla yüzde 10 ile 20 arasında indirim sağlandı. 

Türkiye'nin iş kazaları açısından Avrupa şampiyonu olduğunu ifade eden Kalyoncu, şunları söyledi: 
“Ülkemiz, iş kazaları konusunda dünya üçüncüsüdür. İş kazalarının yüzde 72'si, 50'den az işçi çalıştıran işyerlerinde görülmektedir. Her 6 dakikada bir iş kazasının meydana geldiği, her 6 saatte 1 işçinin öldüğü ve 2,5 saatte 1 işçinin iş göremez şekilde sakat kaldığı ülkemizde, iş güvenliği mühendisliği kavramı henüz uygulamaya geçirilmemiş durumdadır. İş güvenliği mühendisliği uygulamasında, işyerlerinde, iş sağlığı ve iş güvenliğine yönelik tüm önlemlerin alınması ve eğitimlerin verilmesi yer almaktadır. 

Gelişmiş ülkelerde iş güvenliği mühendisliğinin, iş kazalarının en aza indirilmesinde büyük rol oynadığını, ancak Türkiye'de bu kavramın henüz uygulamada kabul görmediğini belirten Kalyoncu, şubelerinin, İşçi Sağlığı ve İş Güvenliği Tüzüğü'ndeki eksikliklerin giderilmesi ve iş güvenliği mühendisliğinin hayata geçirilmesi için mücadele ettiğini ifade etti. 

Çin' de aids kursu 

Çin'in orta kesimindeki Hubei eyaletindeki tüm tıp ve sağlık personeline AIDS hastalığının önlenmesi ve tedavisi ile ilgili olaral bir yıl süreli kurs verilmeye başlandı. 
Çin Uluslararası Radyosu'nun haberine göre, Hubei, Çin'in tıp ve sağlık personelinin tümüne AIDS'in önlenmesi ve tedavisi eğitimi verilen ilk eyaleti olacak. Hubei eyaletinin merkezi Wuhan'da başlayan AIDS'in önlenmesi ve tedavisi ile ilgili ilk kursa 60 kişi katılıyor. Kursta, Çin ve ABD'nin AIDS ile mücadele kuruluşlarında görevli personelin ders verdiği öğrenildi. 

Özellikle ülkenin güneyindeki Endülüs bölgesinde etkili olan ve 49 dereceye kadar yükselen sıcaklıklar, hayâtı olumsuz yönde etkiliyor. Son iki gün içinde 2'si kadın, 2'si erkek 4 kişinin daha hayâtını kaybettiğini açıklayan yetkililer, 29 Haziran'dan bu yana sıcaklardan dolayı ölenlerin sayısının 9'a çıktığını duyurdu. Güneş çarpmasının belirtisinin yüksek ateş ve şuur kaybı olduğuna işaret eden yetkililer, çocuklardan ve yaşlılardan güneşe çıkmamalarını istiyor.
Kırmızı alarm verilen Endülüs bölgesindeki birçok kentte, âcil yardım numaraları açıklayan belediyeler, sürekli olarak halka bol su içmeleri ve gölgede dolaşmaları tavsiyesinde bulunuyor. Bu arada Segovia'da 200 domuzun sıcak havalar yüzünden telef olduğu bildirildi. 

Karikatirüst Oğuz Aral (68), Bodrum'da vefat etti. Özel Bodrum Hastanesi Başhekimi Dr. Erkan İnal'dan alınan bilgiye göre, önceki akşam saatlerinde hastaneye getirilen Oğuz Aral, dün akşam saat 19.30 sıralarında hayatını kaybetti. Dr. İnal, Oğuz Aral'ın ''multiorgan yetmezliği'' nedeniyle hayatını kaybettiğini belirterek, şöyle dedi: ''Oğuz Aral, dün akşam saatlerinde arka cidar bölgesindeki yaygın enfarktüs nedeniyle hastanemize getirildi. Kendisine hemen müdahale edildi. Ancak, gündüz saatlerinde böbrek yetmezliği ortaya çıktı. Günde üç paket sigara tükettiği için de beyin küçülmesi olmuş. Diyalize sokmak istendi, ancak her şey bir anda kötüye gitmiş. Bu akşam saat 19.30 sıralarında multiorgan yetmezliği nedeniyle vefat etti.'' Aral'ın dün öğle saatlerinde kendine gelerek, hemşire ve hasta bakıcılarla şakalaştığı öğrenildi 

Doğru çalışma pozisyonu 
Öncelikle oturuş ve duruş pozisyonu çok önemli. Ayaktayken baş dik, omuzlar yukarı ve arkaya, göğüs öne kalkık, karın içeri çekik ve bacaklar gergin olmalı.

Oturduğunuz sandalyenin sırt ve bel desteği olmalı. Yumuşak ve alçak seviyeli yerlere oturmaktan kaçının. Otururken bel ve sırtınızı sandalyeye yaslayarak ve masaya iyice yanaşarak o-turun, gerekirse sırtınıza ufak bir yastıkla destek sağlayın. Ayak altına konacak basamak, oturuşunuzu daha da rahatlatacaktır.

Masa başında bel ve boyunu değil, tüm vücudunuzu döndürerek hareket edin.

Bilgisayar kullanıyorsanız, bilgisayarınızın göz hizasında olmasına dikkat edin.

El ve dirseklerinizin aynı seviyede yatay dununda olmasına dikkat edin.

Masa üzerinde bilek hareketinizi engelleyecek pozisyonlardan kaçının.

Klavyeyle elin destek alabileceği dirsek hizasında destek kullanın.

Masa başında kaldığınız süreyi 30-40 dakika ile sınırlı tutun ve bu süre dolduğunda pozisyon değiştirin, ayağa kalkıp biraz hareket edin.

Sırt kasları için egzersiz

Ellerinizi arkada kalça üzerinde kenetti hale getirerek, omuzlarınızı geriye itin ve her iki kürek kemiğinizi birbirine yaklaştırın. Her iki elinizi omuzlarınıza koyarak dirseklerinizle geriye doğru daireler çizin. Kollarınız gövdenizin yanındayken her iki omzunu da kulaklarınıza doğru çekin. Ayaktayken kollarınızı tavana doğru uzatarak topuklarınız yerden kalkmayacak şekilde öne doğru gövdenizle birlikte esneyin. 

Menisküs, safra kesesi gibi çok basit cerrahi müdahalelerin halen açık ameliyat yöntemiyle yapıldığı Bursa Devlet Hastanesi'nin yönetimine sigortalılar tepki gösteriyor. Bursa' da SSK'lı hastaları kabul eden Sağlık Müdürlüğü' ne bağlı Bursa Davlet ve Yüksek İhtisas Hastanelerinde endoskopik ameliyatlar yapılırken, SSK Genel Müdürlüğü tarafından, sigortalı hastaların bu tür ameliyatlarının kapalı sistemle gerçekleştirilmesine izin verilmiyor.Bu çerçevede çok basit ameliyatlar olarak kabul edilen diz içindeki kıkırdak yapının zedelenmesinden kaynaklanan menisküs ve safra kesesi ameliyatları halen SSK' lılara, açık sistemle yapılıyor. İstanbul'da 6 ay sonraya gün veriyorlar. Kapalı sistem ile menisküs ameliyatı olmak isteyen Salih Köse, Bursa Devlet Hastanesi'nde bu imkan olmasına rağmen SSK'lı olduğu için bu hizmetten yararlanmasına izin verilmediğini belirterek,'SSK Bursa Bölge Hastanesi, kapalı ameliyatın yapıldığı İstanbul' a sevk etti.Burada ise 6 ay sonrasına ameliyat randevusu verildi.Ancak İstanbul'da dahiliye,anestezi doktorları tetkiki ile kan tahlili ve röntgen çektirmek bile sorun.Buraya sevk olan hastalar,yanlarında 3-4 yakınlarını getirip sabah saat 5'te sıraya giriyorlar.İstanbul'da röntgen çektirmem mümkün olmadı.Menisküs ameliyatının aciliyeti olmadığı için, ben de hükümetin SSK'lıların devlet hastanelerinde ameliyat olmaları için beklemeye başladım.Yüzbinlerce sigortalıya hizmet veren Bursa Devlet Hastanesi'nin halen menisküs ameliyatlarını ayağı yararak yapmasını ilkel buluyorum.Bir ay hareket yeteneğini kısıtlayacak bu ameliyatı atraskopi(kapalı sistem) ile olmak istiyorum.Bursa SSK Hastanesi yöneticilerinin böyle bir şehirde bu sistemidevreye alamamaları da bir beceriksizliktir.Bursa'nın 16 milletvekili, 1 milyon sigortalının başvurduğu hastaneye 2-3 basit cihazı aldıramıyor.Milletvekilleri, milletin dertleri ile ilgilensinler.' diye konuştu. Safra kesesi ameliyatı için bekliyor Bursa'da eşinin safra kesesinde taş çıkması üzerine çare arayan SSK'lı Mustafa İşcan da, SSK Hastanesi'nde endoskopik sistem olmaması üzerinebeklemeye başladı.Bursa'daki bütün özel sektör hastaneleri ve hatta bazı kliniklerde kapalı sistem safra kesesi ameliyatlarının 800 milyon lira ile 1.5 milyar lira arasında değişen fiyatlarla yapıldığını anlatan Mustafa İşcan,'SSK Bursa Hastanesi,kliniklerde bile bulunan bu çok pahalı olmayan cihazı almadığı için biz sıkıntı çekiyoruz.20 yıldır sigortaya prim ödüyorum.Bir gözlük yaptırdım,2 defa muayene oldum.Ancak safra kesesi ameliyatı olamıyoruz.Yöneticiler bu sıkıntıya çözüm bulmalıdır.10 yıldır modern tıbbın uyguladığı bir sistemi hastanesine getiremeyen yönetim, binayı badana yaptırmakla övünemez.'diye konuştu.-Medikal Bakış 

Özellikle havuzlar, plajlar, jimnastik kulüpleri, güzellik salonları ve yatılı okullar ile havlu, terlik, ayakkabı gibi eşyaların ortak kullanılması, mantarların çoğalmasını ve bulaşmasını kolaylaştırıyor. En çok ayak ve tırnaklarda görülen mantar hastalıkları, tedavi edilmediği takdirde vücudun diğer bölümlerine rahatlıkla yayılabiliyor.
Avcılar Hayat Hastanesi Deri ve Zührevi Hastalıkları Uzmanı Dr. Vahit Mülteci, İHA muhabirine yaptığı açıklamada, deride ve tırnakların altında çoğalan, ancak mikroskop ile görülebilecek kadar küçük organizma olan mantar mikrobunun tüm çevrede, özellikle ayakkabı ve terliklerde, havlularda, bahçede, evde, genel kullanıma açık duşlarda, jimnastik salonlarında, yüzme havuzlarında, yatılı okullarda, otel ve cami halıları gibi ortamlarda bulunabileceğini söyledi. 

Havlu, terlik, ayakkabı gibi eşyaların ortak kullanılmasının, mantarların çoğalmasını ve bulaşmasını kolaylaştıran faktörler olduğunu vurgulayan Dr. Mülteci, "Ayrıca pişikler, ayakkabı vurması, su, deterjan, sentetik giysi ve çoraplara bağlı tahrişler de ayaklarda mantar hastalığı gelişmesi için uygun zemin hazırlar" dedi. 

Dr. Vahit Mülteci, mantarların üremek için sıcağa ve neme ihtiyaç duyduklarını ifade ederek, "Tırnak mantarı genellikle basit bir yaralanma ile başlar. Örneğin, el ve ayak tırnaklarının kırılması, tırnakların çok kısa kesilmesi, dar ayakkabıların tırnağı sıkıştırması gibi. Yaralanan tırnağa mantarların yerleşmesi daha kolay olur" diye konuştu.

Ayak mantar hastalığının, parmaklar arasında kaşınan ve acıyan deri ile kendini gösterdiğini anlatan Dr. Mülteci, "Mantar bulaşmış kısımlar, genellikle beyaz renkli veya sulantılıdır. Ayaklar sıklıkla terli ve kokuludur. Tırnak mantar hastalıkları, genellikle el ya da ayağın bir-iki tırnağında başlar. Daha sonra bütün tırnaklara yayılabilir" dedi. 

Deri ve Zührevi Hastalıklar Uzmanı Dr. Vahit Mülteci, el ve ayakları, özellikle de parmak aralarını sürekli temiz ve kuru tutmak için çaba gösterilmesi gerektiğini kaydederek şu önerilerde bulundu: 

"Sentetik ya da yün çoraplar yerine yüzde yüz pamuklu çoraplar giyilmeli, çoraplar sık sık değiştirilmeli ve yıkanmalı. Ayakkabı, terlik, havlu ve bornozlar kimseyle ortak kullanılmamalı. Ortaklaşa kullanılan duş, soyunma odalarında ise çıplak ayakla dolaşılmamalı ve terlik giyilmeli.ç"

Tedavi edilmeyen mantar hastalıklarının, vücudun diğer bölgelerine de bulaşabileceğini söyleyen Dr. Mülteci, krem, losyon, jel veya merhemin her zaman etkili olmayabileceğini, ağızdan alınan ilaçla tedavi gerekebileceğini sözlerine ekledi. 

2003 yılının altı ayında toplam 12 bin 665 bebeğe işitme kaybı testi yapan bakanlık, bu yıl uygulamanın kapsamını genişletmeyi planlıyor. Sağlık Bakanlığı bu amaçla Başbakanlık Özürlüler İdaresi Başkanlığı, Gazi Üniversitesi, Hacettepe Üniversitesi, Dokuz Eylül Üniversitesi ve Marmara Üniversitesi ile işbirliği protokolü imzaladı. 
Sağlık Bakanlığı, devlet hastanelerinde doğan her yenidoğan, taburcu olmadan işitme taramalarını uygulayabilmek ve bu taramalarda işitme engeli olduğu tespit edilen bebeklere gerekli müdahale ve rehabilitasyon çalışmalarının sürdürmeyi hedefliyor. Bakanlık, işitme engeli ile doğan bebeklerin erken dönemde tespit edilebilmesi amacıyla işitme taramalarının yapılması, kesin teşhis, işitme cihazı uygulaması ve gerekli rehabilitasyon çalışmalarının yapılmasını sağlamak üzere; Başbakanlık Özürlüler İdaresi Başkanlığı, Gazi Üniversitesi, Hacettepe Üniversitesi, Dokuz Eylül Üniversitesi ve Marmara Üniversitesi ile işbirliği protokolü imzaladı. Öte yandan Sağlık Bakanlığı ve Hacettepe Üniversitesi Odyoloji bölümünün işbirliği ile 2000 yılında Ankara Zübeyde Hanım Doğumevi'nde pilot çalışma olarak başlatılan program başarılı oldu ve 2003 yılında Ankara Dr. Zekai Tahir Burak Kadın Hastalıkları Eğitim ve Araştırma Doğum Hastanesi'nde de uygulamaya geçildi. Dr. Zekai Tahir Burak Kadın Hastalıkları Eğitim ve Araştırma Doğum Hastanesi'nde bu uygulama halen devam ediyor. Hastanede 2003 yılı Ekim, Kasım, Aralık, Ocak, Şubat ve Mart aylarında toplam 12 bin 665 bebeğe işitme taraması uygulaması yapıldı ve 44 bebek işitme engeli şüphesi ile Hacettepe Üniversitesi Odyoloji Bilim Dalı Başkanlığı'na sevk edildi. 

Türkiye'de yenidoğan her bin bebeğin 3'te 1'i ileri derecede kalıcı işitme kaybı ile doğuyor. Çocukluk döneminde geçirilen hastalıklar, kazalar, kulak enfeksiyonları ve kullanılan bazı ilaçlar nedeniyle bu oran yüzde 0.6'ya kadar çıkıyor. Buna göre Türkiye'de yıllık bin 800 kadar yenidoğanın Kohlear İmplanttan (biyonik kulak)fayda görecek işitme kaybı ile doğduğu, ancak bunların erken ve zamanında tespiti konusunda sorunlar yaşandığı tespit edildi. Bebekler hayatının ilk iki yılında beden ve zihin yönünden hızlı bir gelişim dönemi yaşarlar. İnsanlarda, kullanacakları dilin temeli o dile özgü seslerin işitilmesi ve konuşmaların dinlenilmesiyle oluşur. Konuşma ve dil gelişimi doğumdan itibaren 4 yaşına kadar devam ediyor. Erken teşhis konup ve erken rehabilite edilen bebeklerin dil gelişimine paralel olarak zihinseli sosyal ve ruhsal gelişimleri de olumlu yönde etkilenir. Doğduktan sonra en geç 6 ay içinde işitme engeli teşhisi konulan ve işitme cihazı uygulanıp özel eğitime alınan bebeklerin konuşma becerisi normal yaşıtlarına benzer seviyede gelişebilir. İşitme engeli ile doğan ve bu engeli fark edilmeyen bebeğin dil gelişimi durur ve bununla birlikte zihinsel, sosyal, ruhsal gelişimi yavaşlar. Günümüzde ileri derecedeki işitme kayıplarında bile gelişmiş işitme cihazları ve Kohlear İmplant sayesinde işitmeyi sağlamak mümkündür. Ülkemizde doğuştan işitme kayıpları çoğunlukla 3 yaş civarında teşhis ediliyor. İşitme engeli ve erken teşhis yöntemleri hakkındaki bilgi yetersizliği ve erken teşhis sağlayan teknolojilerin yaygın olmaması teşhis yaşını geciktiriyor. Bebeklerin işitme kayıplarını teşhis etmek gelişen teknolojiye paralel olarak kolaylaştı. Bu değerlendirmeler için, bebeklerin büyümelerini beklemek ve geriye dönüşü olmayan özürleri kabullenmek gerekmiyor. Sağlık Bakanlığı'na bağlı doğumevleri ve bir çok devlet hastanelerinde, bebeğin doğduğu ilk günlerde uygulanabilen; basit, ucuz ve uygulaması kolay testler ile yenidoğan döneminde işitme engelini teşhis etmek mümkün hale getirildi. 

Çevresini merak edip, herşeyi bilip, öğrenmek ve dokunmak isteyen çocukların görünmez kazalar yaşadığını belirten uzmanlar, evde, bahçede, sokakta meydana gelen beklenmeyen kazaların aslında önlebilir olduğunu, basit tedbirlerle çocuklara güvenli ortam sağlanacağını ifade ediyorlar. 
Bursa Sağlık Müdürlüğü Ruh Sağlığı ve Sosyal Hastalıklar Şubesi Müdürü Doktor Ruhi Berkem, çocukların neyin tehlikeli ve zararlı olduğunu bilmediğini kaydederek, "Bu durumda anne ve babaya düşen görev, tehlikeli durum ve nesneleri önceden düşünüp bunlarlı ilgili tedbir almak ve tehlikeli olabilecek kavramları çocuğa öğretmektir" dedi. 

Ruh Sağlığı ve Sosyal Hastalıklar Şubesi'nin kazalardan korunma uyarıları şöyle sıralanıyor:

"- Anne-baba çocuğu evde tek başına ya da küçük kardeşiyle yalnız bırakmamalıdır. 

- Çocuk tanımadık, yabancı biriyle yalnız bırakılmamalıdır. 

- Kırılacak eşyalar, makas, bıçak gibi kesici aletler çocuğun ulaşamayacağı yerlerde tutulmalıdır. 

- Zehirli olabilecek her ürün (temizlik malzemeleri, ilaç, kozmetik malzemeler vb.) yüksekte duran ve kilitli dolaplarda saklanmalı, tehlikeli olabilecek sular (çamaşır suyu vb.), su şişesi, gazoz şişesi gibi karışabilecek kaplara konmamalıdır. 

- Çocuğun erişebileceği yerlerde elektrik kordonları bulunmamasına, tüm prizlerin önünün kapalı olmasına dikkat edilmelidir. 

- Kibrit ve çakmak gibi yakıcı aletler çocuğun ulaşamayacağı yerlere konmalıdır. 

- Ocakta bulunan tava, çaydanlık gibi eşyalar ocağın arka gözünde ve sapları uzak köşeye dönük olmalıdır. 

- Evde soba yanıyorsa etrafı mutlaka korkulukla çevrilmeli, çocuğun takılıp düşebileceği eşyalar sobanın etrafında bulundurulmamalıdır. 

- Çocuk banyo yaptırılmadan önce suyun ısısı mutlaka dirsekle kontrol edilmelidir. 

- Tüpler mümkünse çocuğun ulaşamayacağı bir dolapta tutulmalıdır. 

- Çocuğun yanında ve onunla ilgilenilirken kesinlikle sigara içilmemelidir. 

- Çocuğa ilaç içirilirken şeker, tatlı v.s. diyerek kesinlikle kandırılmamalı, içtiğinin ilaç olduğu ve kendi başına almaması gerektiği anlatılmalıdır. İlaç, çocuğun ulaşamayacağı bir yüksekliğe ve kapalı bir yere konulmalıdır.

- Çocuğun ulaşabileceği uzunlukta masa örtüleri kullanmaktan kaçınılmalı, masa örtüsünü çekerek tatsız bir olaya neden olabileceği unutulmamalıdır. 

- Çocuğun yatağının çok yumuşak ve cam kenarında olmamasına dikkat edilmelidir. 

- Çocuğun karyolasındaki veya beşiğindeki korkuluk aralıklarının çocuğun başının geçemeyeceği kadar dar olmasına özen gösterilmelidir. 

- İki yaşından küçük bebeklerde uyurken yastık kullanılmamalıdır. 

- Bebek sırt üstü veya yan yatırılmalı, yüzükoyun yatırılmamalıdır. 

- Yumuşak tüylü oyuncaklar ve battaniyeler çocuğun yatağına konulmamalıdır. 

- Çocuk çok çabuk boğulabilir. Bu yüzden çocuk su dolu kova, havuz, su birikintisi, küvet v.s. gibi yerlerin yanında asla yalnız bırakılmamalıdır.

- Çocuğun hava yolları oldukça dardır. Genellikle cisimleri ağzına alır ya da burnuna sokar. Bu nedenle üzüm, fıstık, çekirdek, leblebi gibi yiyecekler yalnızken verilmemelidir. 

- Toplu iğne, düğme, tespih, bozuk para gibi küçük cisimler çocuğun ulaşamayacağı yerlerde bulundurulmalıdır. 

- Çocuğa oynaması için nefes almasını önleyerek boğulmasına neden olabilecek naylon torba veya balon gibi malzemeler verilmemelidir.

- Çocuğun oyun oynadığı yerin cama ve balkona yakın olmamasına dikkat edilmelidir. 

- Yemek pişirilirken, sıcak şeyler yiyip-içerken çocuk kucağa alınmamalıdır. 

- Çocuğun yere takılarak düşme tehlikesine karşı, halının ve kilimin katlanmamasına, kaymamasına dikkat edilmelidir. 

- Çocuk düşme tehlikesine karşı yalnız başına yüksek bir yerde bırakılmamalıdır. Altının değiştirildiği yer yüksekte ise, mutlaka bir el çocuğun üstünde tutulmalıdır. 

- Yürüteç kullanılıyorsa, zeminin düzgün olmasına, etrafta takılacak bir şey olmamasına dikkat edilmeli ve bebek yürüteçteyken yalnız bırakılmamalıdır. 

- Merdiven inişlerinin güvenli ve korunaklı olmasına dikkat edilmelidir. 

- Çocuk köpek, kedi gibi hayvanlarla yalnız bırakılmamalıdır. 

- Çocuk dışarıda yalnız bırakılmamalı, dışarıdaki oyun alanının güvenli, tehlikelerden uzak olmasına dikkat edilmelidir. 

- Çocuğun uzun süre güneşin altında kalmamasına dikkat edilmelidir. 

- Çocuğa trafik eğitimi vermeye mümkün olduğunca erken dönemde başlanmalıdır. 

- Çocuğun tek başına karşıdan karşıya geçmesine izin verilmemelidir. 

- Anne-baba ve çocuk gece yürürken parlak, rahatlıkla görülebilecek renkte giysiler tercih etmelidir.

- Çocuk 10 yaşına kadar arabanın ön koltuğuna oturtulmamalıdır. 

- Çocuk arabada arka koltuğa oturtturulmalı, çocukla birlikte bir büyük arka koltuğa oturmalıdır. 

- Üç yaş ve altındaki çocuklar arabada arka koltuğa yerleştirilmiş yaşına uygun bebek koltuğuna veya arka koltukta annesinin kucağında oturmalıdır. 

- Çocuk arka koltukta otururken, arabanın kapıları mutlaka kilitli tutulmalıdır. 

- Araba durduğu zaman çocuk arabadan mutlaka kaldırım tarafındaki kapıdan indirilmelidir.

- Çocuk arabada kısa süreli bile olsa yalnız bırakılmamalıdır.

- Anne ve babanın bazı basit önlemleri alması, bu kazaların önemli bir bölümünün oluşmasını engelleyebilir". 

Bilinçsiz diyetle zayıflayanları bekleyen “anoreksia nevroza” (yiyememe hastalığı) ve “blumia” (yediklerini çıkarma rahatsızlığı), ünlü yıldızlara tövbe ettirdi! Bir dönem zayıflıklarıyla konuşulan ünlüler, ‘ölüm diyetlerine’ son vererek sağlıklarına kavuştu. Internetteki “msn” sitesi, ölüm diyetine son vererek sağlıklı görüntüye kavuşan ünlüleri tanıttı. Nicole Kidman, Jennifer Aniston gibi yıldızların hâlâ zorlu rejimlerle sağlıklarıyla kumar oynadığının belirtildiği sitede; diyeti boş veren ünlülerin eski ve yeni hallerine yer verildi.
Kumpir yiyor!

Ally McBeal dizisindeki mutluluğu arayan bekar avukat rolüyle tanınan Calista Flockhart, her ne kadar çoğu insana oranla hâlâ zayıf olsa da; 1998’deki ünlü manken Twiggy’yi mumla aratan görüntüsünden uzaklaştı.

Zayıflığı yüzünden anoreksiya hastası olduğu yorumları yapılan Flockhart’ın önceki görüntüsü, zayıflamak isteyenler için bir ibret belgesi. Şimdi sağlıklı kiloya sahip olan yıldız, kumpir ve sosis yerken görüntülendi. 

Karadeniz insanının genetik olarak beyaz tenli olduğu ve güneşe karşı koruyucu önlemler alması gerektiği belirtildi. 
Bir kozmetik firmasının yaptığı araştırmalara göre, iklim, sıcaklık ve bölge etkenleri, cilt parlaklığını, güzelliğini ve nemini etkiliyor. Cildin nem ve yağ seviyesi, yaşlanma işaretleri bölgesel olarak farklılaşıyor. Karadeniz Bölgesi insanı, karma cilt yapısına sahip bulunuyor. Genetik olarak beyaz tenli olan Karadeniz insanının, cilt lekelerine karşı güneşe karşı koruyucu ürünler kullanması gerekiyor. Karadeniz Bölgesi'nde nem oranı fazla olmasına rağmen, ciltte yaşlanma belirtilerinin oldukça fazla olması dikkat çekiyor. 

Karadeniz Bölgesi'ndeki kadınların büyük bölümü cilt bakımına meyilli. Kadınların büyük çoğunluğu bakımlı geziyor ve saçları fönsüz dışarı çıkmıyor. Cilt bakımı konusunda da oldukça bilinçli olan Karadeniz kadını, kozmetik ürünü satan mağazalarda sadece ürün tavsiyesi ile yetinmeyip "Cilt tipim nedir, nem ve yağ oranım normal mi?' gibi sorular sorarak bilgilenmek istiyor. Yörede yaşayan kadınlar, (daha çok kırsal alandakiler) gülsuyu ve kaymak gibi maddeler ile ciltlerinin bakımlarını sağlamaya çalışıyorlar. Yörede güneşe bağlı olarak 'foto yaşlanma' adı verilen yaşlanma da dikkat çekiyor. 

Sigaranın sayısız zararının yanı sıra cilde de zararı büyüktür. Sigara dumanı ve katran, cildin ihtiyacı olan oksijeni almasına ve besin emilimine mani olarak; kuru ve cansız görünmesine sebep olur. Ayrıca sigara tüketimi zararlı serbest radikallerin oluşmasına sebep olarak; ciltteki kolajen ve elastin liflerini zayıflatıp; zamansız yaşlanmaya sebep olur. Sigara içiyorsanız cildinizin sağlığı açısından vitamin kullanımına daha da fazla önem vermeniz gerekecektir. Çünkü sigaranın cildinize verdiği zararları azaltmak; ancak vitamin katkısıyla mümkün olabilir.  


Yaklaşık 1600 nüfuslu Camiliören Köyü'nde, son bir yılda kanserden ölenlerin sayısı 8'e ulaşınca, Köy Muhtarı Hidayet Dere, inceleme yapılması için Aksaray Sağlık İl Müdürlüğü'ne dilekçe verdi.
Bunun üzerine Sağlık Bakanlığı Kanser Savaş Daire Başkanı Prof. Dr. Murat Tuncer ve Başkan Yardımcısı Dr. Murat Aral, köye gelerek incelemelerde bulundu.

Camiliören Köyü Muhtarı Hidayet Dere'den köyün su kaynakları, toprak ve beslenme alışkanlıkları hakkında bilgi alan Tuncer, ''Köyde sigara içme oranı çok yüksek. Doğal gıdalarla beslenme çok az. Kanser hastalarındaki çoğalma buna bağlı olabilir. Ancak su ve toprak analizleri de yapılacak. Öncelikle köy halkına sigarayı bırakmalarını öneriyorum'' dedi.

Sağlık İl Müdürlüğü yetkilileri ise gelen dilekçeden sonra köyün su ve toprak analizlerine başladıklarını belirterek, ''Kanser vakalarında gerçekten bir artış var. Ancak, bunun hangi faktörlere bağlı olarak arttığını bilmiyoruz. Gerekli çalışmaları yaptıktan sonra sonuca ulaşırız'' diye konuştu. 

Ahlat; İshali keser, kalbi kuvvetlendirir, idrar söktürücüdür, yaprak ve çiçeklerinden hazırlanan çay, iç kanamaya iyi gelir.
Ahududu; Anti-tartar etkisi var, dişler bu meyveyle fırçalanabilir.

Akasya; Çiçek ve yaprakları kaynatılıp balla karıştırılarak günde yarım bardak içilirse astıma iyi gelir.

Akdiken; İshal keser

Alıç; Kalp, damar ve sinir sistemi üzerine sakinleştirici etkisi vardır, yüksek tansiyonu düşürür, kalp kaslarını güçlendirir, emziren annelerin sütünü çoğaltır.

Antepfıstığı; Göğsü yumuşatır, idrar söktürücüdür, genel zayıflık ve bitkinliğe faydalıdır, yaprakları kaynatılıp içilirse kolesterolü düşürür.

Ardıç; Antiseptik özelliklidir, böbrek ve mesane hastalıklarına, macunu ise basur ve guta iyi gelir, romatizma ve burkulma gibi durumlarda ağrı kesicidir.

Armut; Ağız içi yaralarına, uykusuzluğa iyi gelir, hamile kadınların mide bulantısını giderir, tansiyonu düşürür, sinirleri teskin eder.

At Kestanesi; Ağrı dindiricidir, damar daraltıcı özelliğinden dolayı varis, flebit ve hemoroite karşı kullanılır, deri uçuklarına, nevraljiye karşı şifalıdır.

Badem; Hamile kadınlar karınlarına sürerse çatlamayı önler, basura sürülürse şifalıdır, yağı kulak ağrısına iyi gelir, cinsel gücü artırır. 

Böğürtlen; Meyveleri çok gelen aybaşı kanamalarını azaltır, müsil etkisi yapar, antiseptik özelliği vardır.

Ceviz; Zekayı artırır, sindirim sistemi bozukluğunu giderir, dişeti çekilmesinde etkilidir, damar açar. 

Çoban Üzümü; Uzun süre kullanılmamak kaydıyla yaprakları idrar yolları hastalıklarına karşı şifalıdır.

Defne; Bağırsak kurtlarına, öksürüğe, migrene, kolite karşı etkilidir, böbrek ve mesane kumlarını döker.

Elma; Yeni çıkan sürgünleri kaynatılıp tatlandırılarak içilirse damar sertliğine iyi gelir.

Erik; Kalp çarpıntısını keser.

Fındık; Dimağı kuvvetlendirir, nezleye iyi gelir, menopoz döneminin kolay geçmesini sağlar.

Frenk Üzümü; İştah açar, mide rahatsızlıklarına iyi gelir, hazmı kolaylaştırır.

Frenk İnciri; Dizanteri ve ishale etkilidir, kan yapar.

Hurma; Kansere karşı koruyucudur, dişetlerini kuvvetlendirir, doğumu kolaylaştırır. 

Hindistan Cevizi; Cinsel gücü artırır, gebelikte faydalıdır.

Hünnap; Guatr ve atardamar kireçlenmesinde faydalıdır, ağız, dişeti ve kulak iltihaplarına iyi gelir, tansiyon düşürür.

Kara Hurma; Bağışıklık sistemini güçlendirir. Kadın Tuzluğu; Kalp çarpıntısını azaltır, bağırsak sistemini uyarır, tansiyonu düzenler, bağışıklık sistemini güçlendirir, yüksek dozu zararlıdır.

Keçiboynuzu; Öksürüğü keser, göğsü yumuşatır, cinsel gücü artırır.

Kocayemiş; Böbrek ve mesane iltihaplarına iyi gelir, bağırsak kurtlarını döker, mide ve bağırsak tembelliğini giderir.

Mezdeki Sakızı; Diş etlerini, çene kaslarını güçlendirir.

Mürver; Damar tıkanıklıklarını açar, balgam söktürür.

Saparna; Sedef hastalığına iyi gelir.

Tavşan kirazı; Haricen kullanıldığında romatizma ve mafsal iltihaplarına bağlı ağrı ve şişkinlikleri azaltmakta faydalıdır. 

Malatya'nın Darende İlçesi'ne bağlı Ayvalı Beldesi'nin, şarbon hastalığı nedeniyle 15 gün karantinaya alındığı bildirildi.
Edinilen bilgiye göre, Ahmet Yılmaz'a ait 5 küçükbaş hayvanın ölmesi üzerine, hayvanlardan alınan parçalar, Darende İlçe Tarım Müdürlüğü'ne gönderildi.

Tahliller sonucunda, numunelerde şarbon hastalığı tespit edildi. Şarbon nedeniyle belde, 15 gün süreyle karantina altına alındı.

Hayvan giriş çıkışlarının yasaklandığı beldedeki büyük ve küçükbaş hayvanlar, aşılanmaya başlandı. 

Habersağlık-İstanbul] Günümüz annelerini bilinçlendirmek, çocuklarını yetiştirme konusunda yardımcı olabilmek adına www.annelergrubu.com ve International Polikliniği Etiler işbirliği ile gerçekleştirilen “Çocuk Sağlığı Seminerleri” devam ediyor. 
İnternet ortamında, annelere çocuklarını yetiştirme sürecinde yardımcı olmayı hedefleyen ve sürekli yenilenen içeriğiyle yoğun ilgi gören haber portalı www.annelergrubu.com ve 1989 yılından bu yana kalitesinden ödün vermeden, uluslararası sağlık standartlarında hastalarına hizmet sunan International Hospital’ın ortak projesi olan “Çocuk Sağlığı Seminerleri” nin ikinci toplantısı 31 Temmuz 2004, Cumartesi günü yapılacak.

6 haftada bir tekrarlanan seminerlerde, çocuk sağlığında allerjiden beslenmeye, psikolojiden ateşli hastalıklara kadar birçok konuya yer veriliyor. 31 Temmuz 2004, Cumartesi 10.30-11.30 saatleri arasında yapılacak olan ikinci seminerde Bebeklerde Beslenme konusunda International Polikliniği Etiler’den Çocuk Hastalıkları Uzmanı Uzm. Dr. Filiz Odabaşı Seeborg katılımcı anneleri bilgilendirerek, konu ile ilgili soruları cevaplayacak.

“Çocuk Sağlığı Seminerleri”ne katılmak isteyen anne ve anne adaylarının, ücretsiz olarak www.annelergrubu.com sitesine üye olup başvuruda bulunması, ayrıca seminerlerle ilgili daha detaylı bilgi almak isteyenlerin info@annelergrubu.com adresine mail göndermeleri yeterli olacaktır. Seminerler International Polikliniği Etiler’de ücretsiz olarak gerçekleştirilmektedir.


Kansere karşı domates-brokoli ittifakı 

ABD'de yapılan araştırmayla, brokoli ve domatesin birlikte yenmesinin kanserle savaşta etkili olduğu tespit edildi. 
Domates ve brokoliyi birlikte tüketen kobaylarda tümörün daha yavaş büyüdüğü belirlendi. Araştırmayı John Erdman yürütüyor. ERDMAN, domatesin prostat kanserine iyi geldiğinin, brokolinin de tümör oluşumunu engellediğinin bilindiğini, ancak bu 2 sebzenin birlikte yenmesinin bu özelliklerini artırdığını söyledi 

Manhattan'daki bölge mahkemesinde açılan kamu davasında eyaletler, enerji şirketlerinin atmosfere saldıkları gaz miktarında kesinti yapmalarını talep ediyorlar. 
Haklarında dava açılan beş şirket American Electric Power, Southern Co., Xcel Energy, Cinergy ve Federal Tennessee Valley Authority. New York Savcılığı, 8 eyaletin ortak başlattığı hukuk savaşını "emsal teşkil edecek bir örnek" olarak niteledi. 

California, Connecticut, Iowa, New Jersey, New York, Rhode Island, Vermont ve Wisconsin eyaletleri, adı geçen şirketlerin Amerika Birleşik Devletleri'nin en çok karbondioksit üreticileri olduğunu belirtiyorlar. Ancak bu şirketlerin hiçbiri, davayı açan eyaletlerde bulunmuyor. 

Ancak New York Savcılığı, yasaların, başka bir eyaletle ilgili kamu davası açılmasına olanak verdiğini vurguluyor. 

Dava gerekçesinde, bu şirketlerin ve Amerika Birleşik Devletleri Başkanı Goerge Bush'un küresel ısınmayla mücadele için gereken çabayı göstermedikleri belirtiliyor. Davacı eyaletler, herhangi bir tazminat talep etmiyor ancak şirketlerin karbondioksit salınımının azaltılmasını talep ediyorlar. Enerji şirketlerini temsil eden Ulusal Üreticiler Birliği, atmosfere salınan karbondioksit miktarında kesintiye gitmenin, Amerikan ekonomisi üzerinde ciddi etkileri olacağını savunuyor. Dava edilen şirketlerden Xcel Energy ve Tennessee Valley Authority ise, karbondioksit miktarını düşürmek için çalışmalar yaptıklarını belirtiyorlar. Uzmanlar, bunun, küresel ısınmayla ilgili ilk dava olduğuna dikkat çekiyor. 

Hükümete bağlı faaliyet gösteren Kısırlık ve Embriyoloji Araştırmaları birimi, ülkede genetik olarak seçilmiş tüp bebek yapılmasına, bu bebeğin hasta kardeşinin tedavisine yardımcı olunabilmesi şartıyla izin verilmesini karara bağladı.
Böylece, genetik olarak seçilerek hasta çocuklarının aynı doku yapısına sahip yeni bir bebek doğurma imkanına kavuşacak ailelerin hasta çocuklarına kan, doku, organ ve benzeri nakillerin yapılabilmesi mümkün hale gelecek.

Kısırlık ve Embriyoloji Araştırmaları birimi, verilen iznin sıkı bir denetimle uygulanacağını bildirdi. Her başvuruyu vaka olarak ele alıp değerlendireceklerini belirten birim yöneticileri, “Verilen bu iznin, bazı ailelerin doğacak çocuğun gözünü, kaşını, fiziksel ve akli özelliklerini seçmek için kullanmasına kesinlikle engel olunacaktır” dedi.

Bu arada, yıllardır bu izni bekleyen Kuzey İrlandalı Joshua Fletcher adlı anemi hastası çocuk ve ailesi, kararı sevinçle karşıladı. İyileşmesi sadece doku yapısı yüzde 100 uyumlu bir kişinin vereceği kemik iliğiyle mümkün olabilen küçük Joshua’nın anne ve babası, en kısa zamanda bir bebek dünyaya getirmek ve Joshua’nın ihtiyaç duyduğu iliği elde etmek için kolları sıvayıp gerekli izinleri almaya çalışacaklarını bildirdi. 

Aneminin çok az görülen bir türü yüzünden yaşam mücadelesi veren ağabeyine kök hücre bağışlaması için hücre ve doku yapısı önceden belirlenerek dünyaya getirilen İngiliz bebekten hücre transferinin başarıyla yapıldı. İngiltere’de yasaların izin vermemesi yüzünden ABD’de yapılan suni döllenme işlemiyle dünyaya getirilen Jamie’nin, 5 yaşındaki anemili ağabeyi Charles Whitaker’in tek umudu olduğu belirtiliyor.
Ağabeyiyle yüzde yüz uyumlu doku ve hücre yapısına sahip olan bebeğin Derbyshire’da yaşayan anne ve babası Michelle ve Jayson Whitaker, yaptıkları açıklamada, kendileri ve ilk çocukları olan Emily’nin dokularının Charlie ile uyumsuzluk göstermesinden sonra, tek çare olarak dokuları Charlie’ye yüzde yüz uyan bir bebek dünyaya getirmeyi gördüklerini bildirdi. Bunun Charlie için büyük bir yaşam umudu olduğunu belirten Whitaker çifti, o dönemde henüz İngiltere’de bu uygulamaya izin verilmemesi yüzünden Jamie’yi ABD’de dünyaya getirdiklerini ve Jamie’nin göbek bağından alınan kanın Charlie’ye transfer edildiğini bildirdi. Charlie’nin yapılan transferden yararlanıp yararlanmadığının anlaşılması için, ameliyatın üzerinden belli bir süre geçmesi gerekiyor. Bu arada artık İngiltere’de, tıbbi amaçlarla olması koşuluyla hücre ve doku yapısı önceden belirlenmiş bebeklerin dünyaya getirilmesine izin veriliyor. 

Plastikten, kablolardan ve bilgisayar devrelerinden oluşan “sanal hastaların” kulaklarından, saçlarına ve hareket eden gözlerine kadar gerçek insanlara benzediği, nabza, çalışan kalbe ve akciğerlere sahip olduğu, hatta nefes alıp verdiği belirtiliyor. 
Tıp öğrencilerinin yanlış uygulamaları nedeniyle yaralanma ya da ölme olasılığı bulunmayan sanal hastaların bazı gelişmiş örneklerinin, her türlü tıbbi krizlere göre programlanabildiği, doktor adayının uyguladığı tedavi yöntemine uygun tepki verebildiği kaydediliyor. 

Bu yeni teknolojinin geçmişinin en fazla 10 yıl olduğu, özellikle ABD ordusu tarafından askeri tıp öğrencilerinin, hemşirelerin ve tıp teknisyenlerinin eğitilmesi için sanal hastaların yanı sıra simülatörlerin kullanıldığına dikkat çekiliyor.

Ülkedeki 120 tıp fakültesinin hemen hemen yarısında sanal hastaların kullanıldığı belirtiliyor. 

Fiyatları kullanılan teknolojiye göre, 40 bin ile 200 bin dolar arasında değişen sanal hastaların her bir modelinin fonksiyonu farklı olduğu için, eğitimin tamamında kullanılacak “sanal hasta takımı”nın maliyetinin 600 bin dolar ile 2,5 milyon dolar arasında değiştiği ifade ediliyor 

''Technology Review'' dergisindeki habere göre, Tübingen Üniversitesi'nde görevli bilim adamı Eberhart Zrenner'in geliştirdiği retina implantı, hayvanlar üzerinde başarıyla denendi. İmplantın insanlara birkaç ay içinde takılmaya başlanacağı kaydedildi. 
Zrenner, hayvanlar üzerinde denediği retina implantının, yaklaşık 1500 mikroskobik fotodiyottan oluşan bir çip olduğunu ve bu çipin retinanın arkasındaki tabakaya yerleştirildiğini söyledi. 

Hastaların görme sinirinin sağlıklı olması gerektiğini belirten Zrenner, görme siniri tahrip olduğunda ışık sinyallerinin iletiminin gerçekleşmediğini kaydetti. 

Zrenner, körlerin protezle sağlıklı insanlar gibi göremeyeceğine dikkat çekerek, körlerin görme yetisinin bir kısmına bile kavuşmalarının çok önemli olduğunu söyledi. Birkaç ay içinde 8 hastaya çipi yerleştireceğini kaydeden Zrenner, ameliyatlardan sonra hastaların en azından nesnelerin çevresini görmesini umuyor. 

Kısmi görme yeteneği kazandıran protez geliştiriliyor 

Belçika’da, görme özürlülere kısmi görme yeteneği kazandıran protez takılmasına yönelik bilimsel araştırmaların başarıyla devam ettiği açıklandı. 

Louvain Katolik Üniversitesi’ne bağlı Saint Luc hastanesinde, tamamen görme özürlü bir kadın üzerinde 1800 gündür devam ettirilen deneyler sonunda, kadının, örneğin, “yan yana duran bir diş macunu tüpü ile bir bıçağın görüntülerini algılayabildiği”, bunları herhangi bir dış yardım olmadan tutabildiği bildirildi.
Görme özürlülere “biraz” görme şansı sağlamak için çalıştıklarını ve emeklerinin sonuçlarını almaya başladıklarını belirten bilim adamları, hazırladıkları elektronik göz protezlerinin, “diğer tüm protezler gibi”, yerini aldıkları organın yeteneklerinin tümünü geri getiremediğini, ancak “görme özürlülere yardımcı olacağını” söylediler. 

Deneye katılan kadının 4 yılı aşkın süredir, haftada iki defa hastaneye gelerek elektronik göz protezini taktığını, henüz laboratuvardan çıkarılamayan bu protezi sürekli yanında taşıyamadığını belirten doktorlar, hastanın sinir sisteminden geçerek, gözlük kenarına yerleştirilen bir mikrokamera ile beyin arasında temas sağladıklarını bildirdiler. 

AB ve Belçika tarafından maddi destek sağlanan bilimsel deneylerin, bundan sonra başka görme özürlüler üzerinde de sürdürüleceği, gözün ağ tabakasının devre dışı bırakıldığı bu deneylerde, kullanılabilir göz sinirlerinin değerlendirildiği ifade ediliyor.

Uzmanlar, tamamen görme özürlü olan deneğin, elektronik göz protezi sayesinde ayrıntıları göremese de cisimleri fark etme ve onlara dokunma, kullanma yeteneği kazandığını bildirdiler. Bugünkü aşamada, cisimlerin gösterilmesi ile görme özürlü denek tarafından algılanması arasında 10 saniye kadar zaman geçtiğini belirten uzmanlar, yüksek teknolojinin bu alanda sürat ve yetenek getireceğine inandıklarını anlattılar ve insan organizmasının, keşfedilen sistemi kabullenmesinin önemi üzerinde durarak, çalışmaların önünün açık olduğunu kaydettiler. 

Uzmanlar, bundan sonraki deneylerin “haftada iki defa” ve “laboratuvar kısıtlamalı” olmayacağını, “sürekli ve gerçek yaşama uygun” deney aşamasına geçileceğini bildirdiler. 


Dikişsiz Retina Ameliyatı Artık Ülkemizde 

Göz sağlığında en önemli rahatsızlıkların başında yer alan retina ve vitreous bölgesi için artık dikişsiz operasyonlar gerçekleştirilebiliyor. 

(Habersaglık-Istanbul) Konusunda uzman göz hekimleri tarafından gerçekleştirilen dikişsiz vicrectomy ameliyatı sayesinde hasta hem çok daha kısa sürede tedavisini gerçekleştirmiş oluyor, hem gündelik yaşamın gerekleri konusunda engel yaşamıyor. 
Vicrectomy adı verilen ameliyat, gözün retina bölgesinde ve vicretus adı verilen göz boşluğundaki sıvıda meydana gelen bozukluklarda uygulanabilen bir ameliyat. Gözün Slena adı verilen beyaz kısmından içeri girilerek gerçekleştirilen ameliyatın yapılabildiği yerlerden biri olan Veni Vidi Göz Sağlığı Merkezinde Doç. Dr. Emrullah Taşındı’nın yapmış olduğu açıklamalara göre retina yırtıklarında, lekelerinde ve vitreus sıvısının şeffaflığını yitirmesinde bu tedavi şekli uygulanabilmekte. Hem de eskisinden çok daha kısa süreli ve rahat gerçekleştirilebiliyor. İnsanlar için dış dünyayla bağlantı kuma alanında çok önemli bir yer teşkil eden görme organımızdaki rahatsızlıklar, hiç şüphesiz hareketlerimizi oldukça kısıtlamakta; verimimizi düşürmekte. Ayrıca bu tedavilerin çok zor olması, nekahet devresinin uzun sürmesi insan hayatına oldukça zorluk katmakta. 

Lokal veya genel anestezi ile gerçekleştirilebilen bu ameliyat sonrasında hasta, 1 veya 2 hafta sonrasında normal yaşantısına geri dönebiliyor. Ancak bu süre zarfında vücudu zorlayıcı hareketlerden kaçınılmalı ve bazı durumlarda başın belli pozisyonlarda tutulması gerekebiliyor. 




Anne karnına 4 boyutlu bakış 

Ultrasonda 4 boyutlu (eş zamanlı) teknoloji sayesinde anne karnındaki bebeğin 4. haftasından itibaren renkli görüntüsü çekilerek... 

Ultrasonda 4 boyutlu (eş zamanlı) teknoloji sayesinde anne karnındaki bebeğin 4. haftasından itibaren renkli görüntüsü çekilerek, cinsiyeti, kime benzediği, hangi sağlık sorunları olduğu tespit edilebiliyor. Renkli ultrasonla anne karnında bebeğin çekilen fotoğraflarından albüm yapmak, görüntüsü CD'ye kayıt yaptırıp izlemek de mümkün oluyor. 
4 boyutlu renkli ultrason Antakya'da, Uzmanlar Tanı Merkezi'nde hizmete girdi. Radyoloji Uzmanı Behçet Akbelen, siyah beyaz ve 2 boyutlu ultrasona göre anne karnındaki bebeğin 1.5 ay daha önce görüntülenmesini sağlayan 4 boyutlu renkli ultrasonun anne ve baba adaylarının büyük ilgisini çektiğini söyledi. Meraklı anne babaların hamileliğin 4. ayından itibaren bebeklerinin fotoğrafına kavuşabildiklerini kaydeden Akbelen, "Renkli ultrasonla anne karnındaki bebeğin gülmesinden, parmağını emmesine kadar bütün hareketlerini izlemek mümkün. Bunun yanı sıra özürlü bebeklerin doğmasını önlemek bakımından da faydalı bir cihaz. Öyleki bebeğin vücudunun herhangi bir yerindeki özrü önceden tespit etmek, bu cihazla çok kolay. Ayrıca gelişmiş cihaz sayesinde anne baba adaylarına çocuğun cinsiyeti ile ilgili en erken ve en kesin teşhis de verilmektedir" dedi. 

Akbelen, ultrasona giren hamile kadınlara bebeklerinin değişik pozisyonlarındaki görüntülerini fotoğraf kartına basma imkanı sağladıklarını belirtti. Ultrasona bağlanan anne adaylarının bebeklerini izlerken oldukça heyecanlandıklarını söyleyen Akbelen, 95 milyon lira karşılığında bu hizmeti verdiklerini kaydetti. 


Bebeklerin dilinden anlayan cihaz geliştirildi 

Üzerindeki mikrofon yoluyla sesi inceleyerek bebeğin ağlama nedenini gösteren cihaz, bebek bakımını kolaylaştırıyor. 

(Habersaglık-Istanbul) Bebeğin ağırlığına göre 50 santimetre ila 2 metre arasında bir mesafede bebeğe doğru tutulan aygıt, üzerindeki mikrofon yoluyla sesin frekansını, şiddetini, şeklini inceleyerek ağlama nedenini 20 saniye içerisinde üzerindeki lambalar yoluyla gösteriyor.
Kendi bebeğini daha çabuk ve kolay anlamak isteyen elektronik mühendisi bir babanın yıllar süren çalışmalarıyla ortaya çıkan bir buluş olan WhyCry Bebekölçer, bebeğin ağlama nedenini beş alt başlığa indirgiyor:

1) Açlık 
2) İlgi isteği 
3) Rahatsızlık / ağrı 
4) Uyku 
5) Gerginlik / korku 




Gizemli zatürree 15 dakikada tespit edilebilecek 

Singapurlu araştırmacıların, ölümcül Akut Solunum Yetersizliği Sendromu (SARS) hastalığına yol açan virüsü 15 dakikada tespit edebilecek yeni bir tahlil cihazı geliştirdiği bildirildi. 

Bazı vakalarda iki dakikada sonuç verdiği belirtilen cihazın, evlerde uygulanabilen hamilelik testleriyle benzerliği bulunduğu belirtilerek, küçük bir serum damlasında SARS virüsü ankitorları aranan testin, özel eğitim almadan yapılabileceği kaydedildi.
Hastanın SARS enfeksiyonu kaptığını antikorların varlığıyla teşhis eden cihazın, Singapur Moleküler ve Hücre Biyoloji Enstitüsü ile GLD şirketi tarafından geliştirildiği, cihazın iki ay içinde hastanelerde kullanılabileceği ve kamuya satılmayacağı belirtildi. 

Singapurlu araştırmacılar, daha önce de daha çok sayıda numunenin tahlilini 90 dakikada yapan bir test geliştirmişti. ELISA testlerinde de sonuç normalde 2,5 saatte alınıyor. 

SARS'ın en çok vurduğu Çin ve Hong Kong'da değerlendirilen bu iki yöntemde de virüsün, enfeksiyonun kapılmasından 16 gün sonra tespit edebildiği kaydedildi. Araştırmacıların halen, virüsü, enfeksiyonun kapılmasından sonra ilk yedi gün içinde tespit edebilecek bir test geliştirmek için çalıştığı belirtiliyor. 

Çin'in güney bölgesinde yıl başında ilk kez tespit edildikten sonra seyahat yoluyla 30 ülkeye yayılan SARS dünya çapında 8500 kişiye bulaştı. SARS dünya çapında 800'den fazla kişinin ölümüne yol açtı. Dünya Sağlık Örgütü (DSÖ), salgının dünya çapında 5 Temmuz'da kontrol altına alındığını bildirdi. 

Bazı sağlık uzmanları, virüsün şu an uykuda olabileceğini ve kışın yeniden ortaya çıkabileceğini kaydediyor. 




Nereden kilo vermeniz gerektiğini belirliyor 

Yeni geliştirilen bir cihazla, vücuttaki yağların nerede toplandığı saptanarak, nerelerin eritilmesi gerektiği belirlenebiliyor. 

Yağların yerini tespit için, tarayıcı cihazın önünde 30 saniye durmak yetiyor. Böylece cihaz, vücudun hangi bölgelerinden kilo kaybetmek gerektiğini bildiriyor.
Tarayıcı cihazın ayrıca, çocuklarda, gebe kadınlarda, yaralı ve hastalarda yağ gelişimini izlemede de kullanılabileceği belirtildi. Fazla kilonun zararlı olduğu kalp ve şeker hastaları için de cihaz önleyici tedavi amacıyla kullanılabilecek.

Cihaz, tarama işlemini radyo dalgaları kullanarak yaptığı için sürekli kullanımın bir zararı olmadığı belirtildi. 


Yaşlı ve sakatlara robot giysi 

Japonlar, yaşlılar ve sakatların yürümelerine, merdiven çıkmalarına ve oturmalarına yardımcı olacak ''robot-giysi''yi yakında piyasaya sürecekler. 

Tsukuba Üniversitesi'nden Prof. Yoşiyuki Sankai'nin geliştirdiği motorlu kostümü üretip pazarlamak için 30 kadar firma ortak bir şirket kuracak.
Profesör Sankai, geliştirdiği giysinin ''ne fabrika robotu, ne de eğlencelik robot olduğunu'' belirterek, ''Giysi, insanlara günlük yaşamda yardımcı olacak'' dedi.

HAL-3 adı verilen ''robot-giysi'', bilgisayar ve batarya içeren bir sırt çantasından oluşuyor. Sistem, diz ve kalça eklemlerini harekete geçiriyor. Kaslara gönderilen elektrik sinyali, bacakların oynamasını sağlıyor.

''Robot'' sayesinde, kullanıcı hiç fiziksel çaba harcamadan saatte 4 km hızla yürüyebiliyor. Yürüyüş, robotların karakteristik yürüyüşüne de benzemiyor.

''Robot-giysi''nin, özellikle hastane ve yaşlıların yaşadıkları yurtlara satılacağı veya kiralanacağı belirtildi. Giysinin fiyatının, 8 bin 440 dolar olması bekleniyor. 




''Nanoteknoloji'' gelince kemoterapi ve radyoterapi bitecek 

Yakın gelecekte ''nanoteknoloji'' sayesinde kemoterapi ve radyoterapinin ortadan kalkacağı, bunun yerine, lokal bazda vücuda zarar vermeden tedavi yoluna gidileceği bildirildi. 

Gebze Yüksek Teknoloji Enstitüsü (GYTE) İleri Teknoloji Enstitüsü Öğretim Üyesi Doç. Dr. Ali Ata, Eskihisar Rotary Kulübü'ndeki toplantıda yaptığı konuşmada, ''atomik-moleküler boyutta, maddenin mühendisliğinin yapılarak yepyeni özelliklerinin açığa çıkarılması'' olarak bilinen ''nanoteknoloji'' dalında önemli gelişmeler sağlandığını söyledi.
''Nanoteknoloji''nin, 21. yüzyıl için önemli olduğunu belirten Ali Ata, ABD'de 2000 yılında 500 milyon dolarlık bütçeyle Ulusal Nanoteknoloji Merkezi kurulduğunu, GYTE'nin ise bu teknoloji için 1 milyon dolarlık yatırım yaptığını bildirdi.

''Nanoteknoloji''nin öncelikli çalışma alanlarının ''enformasyon, enerji, biyoloji ve yeni malzemeler'' olduğunu ifade eden Ata, şunları söyledi: ''GYTE, nanoteknoloji dalında, en büyük ulusal merkezlerden biri olacak. Hedefimiz, hidrojen enerjisini gündeme taşımaktır. Hidrojenle elektrik üretmek ve hafif, çok dayanıklı malzemeler üretmek. Alüminyum konusunda araştırma merkezi kuruldu. Askeri malzemelerde ve otomobillerde kullanım konusunda önemli gelişmeler sağlandı. Ayrıca bu teknolojiyle üretilen hafif malzemeler sayesinde, uzay teknolojisinde ve havacılık sektöründe önemli gelişmeler yaşanacak.'' 

Doç. Dr. Ata, ''nanoteknoloji''nin sağlık alanında da önemli gelişmelere yol açacağını belirterek, bu gelişmelerin, özellikle kanser tedavisinde yeni açılımlar yaratacağını anlattı. Ata, şöyle devam etti: ''Sağlık alanında ve özellikle kanser tedavisinde büyük gelişmeler kaydedildi. Yakın bir zamanda, kanser tedavisinde kullanılan kemoterapi ve radyoterapi ortadan kaldırılacak. Lokal bazda, vücuda zarar vermeden tedavi yoluna gidilecek. Nano sistemlerin fabrikasyonu, karakterizasyonu ve manüplasyonlarıyla, daha önce varlığı bilinmeyen çeşitli fonksiyonlar ortaya çıkartılacak. Bunların verimli bir şekilde insanlığın kullanımına sunulması sonucu, hayat standartlarında önemli ilerlemeler olacak.'' 

Ali Ata, ''nanoteknoloji''nin, sağladığı avantajların yanı sıra bazı olumsuzluklara yol açabileceğini de bildirdi.

Bunların, insan yaşamını doğrudan etkileyecek türden olabileceğine işaret eden Ata, ''Nanoteknoloji, tarım ve sanayi üretiminde işsizlik yaratabilecek, petrol, altın, elmas ve para değersiz, kitle imha silahları ise herkese erişebilir hale gelebilecek'' diye konuştu. 


Ağızda peynir, reçel ve bisküvi tadı veren bir simülatör geliştirildi 

Japon bilim adamları, ağızda peynir, reçel ve bisküvi tadı veren bir simülatör geliştirdiler. 

Proje başkanı Hiroo Iwate, geliştirilen cihazla geleneksel Japon yemeklerinin bile taklit edilebildiğini söyledi. 
Simülasyon (benzetim) için önce deneklerin ağzına çeşitli sensörler yerleştiriliyor. Bu sensörler, ısırma şiddeti ve yiyeceklerin tat kimyasını ölçüyor. Sensörler arasında, yeme işlemi sırasında çıkarılan sesleri kaydeden bir mikrofon da bulunuyor. 

Elde edilen veriler, ağıza sokulacak simülatöre kaydediliyor. Simülatör ağıza alındıktan sonra, içindeki motorlar dişlere yiyeceğin çeşidine göre baskı yaparken, özel tüpler tatlı, ekşi, tuzlu ve acı maddeler salgılıyor. Simülatöre yerleştirilen bir hoparlör de yemek yerken çıkarılan sesleri veriyor. 

Yiyecek simülatörün bu alanda bir ilk olduğunu belirten Iwate, bu icatla, görme, duyma, dokunma ve koklama duyularından sonra sanal gerçeklik sınırının aşıldığını söyledi. 


Tekerlekli sandalyeye düşünce gücüyle kumanda edilebilecek 

Tekerlekli sandalyeye mahkum olan felçliler, gelecekte sandalyelerini düşünce güçleriyle kumanda edebilecekler. 

New Scientist dergisinde yayımlanan habere göre, İspanyol ve İsviçreli bilim adamlarından oluşan bir ekip, düşünce gücüyle hareket eden bir robot geliştirdiler. 
Geliştirilen sistem, ileride tekerlekli sandalyelere uyarlanacak. Yeni sistemde, beyin implantlarına gerek olmadığını belirten bilim adamları, felçli kişinin beyin akımlarının, elektrotlar içeren bir başlık vasıtasıyla, kafatasının üzerinden okunacağını kaydettiler. Haberde, kolları ve bacakları felçli kişilerin, mevcut tekerlekli sandalyeleri, çeneleriyle joystick kullanarak hareket ettirebildikleri, fakat bu yöntemin çok yorucu olduğu belirtildi. 

Şimdiye kadar gelinen aşamada, sistemin ileri, sağ ve sol olmak üzere üç komutu anladığını söyleyen bilim adamları, robotu kontrol edebilmek için 2 günlük bir eğitimin yeterli olduğunu kaydettiler. 

Tekerlekli sandalyenin duvar gibi engellere çarpmaması için robota ''suni zeka'' yerleştirildiğini ifade eden bilim adamları, robotun aldığı komutları çevresine uygun olduğu takdirde yerine getirdiğini belirttiler. 

Bu durumda, ''sol'' komutunu alan robot, ilk fırsatta sola dönüyor. 




Kırık tedavisinde yeni metot 

Yüzüncü Yıl Üniversitesi (YYÜ) Tıp Fakültesi Ortopedi ve Travmatoloji Anabilim Dalı Başkanı Prof. Dr. Nihat Tosun'un... 

Yüzüncü Yıl Üniversitesi (YYÜ) Tıp Fakültesi Ortopedi ve Travmatoloji Anabilim Dalı Başkanı Prof. Dr. Nihat Tosun'un, böbrek taşı kırma cihazı (ESWL) ile ortopedi hastalarını tedavi ettiği belirtildi.
Prof. Dr. Tosun, ortopedi tedavisinde kullanılan cihazı, Almanya'da bir klinikte çalıştığı dönemde gördüğünü ifade ederek, Yüzüncü Yıl Üniversitesi'ne geldikten sonra böbrek taşı kırma cihazının da aynı amaçla kullanılıp kullanılmayacağını araştırdığını belirtti.

Böbrek taşı kırma cihazıyla ilgili çeşitli çalışmalar yapan ve uzmanlık tezi hazırlayan Prof. Dr. Tosun, kırık iyileşmesinin geciktiği durumlarda, topuk dikeni ve tenisçi dirseği hastalıkları ile kas içinde oluşan kireç topaklarının dağıtılmasında bu cihazın kullanılabileceğini tespit etti. Diğer hastanelerde, bu metodun ''bilinmediği için kullanılmadığını'' ifade eden Prof. Dr. Tosun, şunları söyledi: ''Kırık iyileşmesinin geciktiği durumlarda iyileşmeyi hızlandırmak amacıyla, ayrıca ilaç ve iğne tedavisinin etkisiz kaldığı topuk dikeni ve tenisçi dirseği hastalıkları ile kas içinde oluşan kireç topaklarının dağıtılmasında bu cihazı kullanıyoruz.'' Prof. Dr. Tosun, bir elektrottan üretilen ultrason dalgasının, su torbasının içinden ilerleyip hastalıklı bölgeye uygulanarak tedavi yapıldığına dikkati çekerek, ''Ağrılı bir metot olduğu için hastalarımız cihaza girmeden uyuşturuluyor. Van dışında İstanbul, Ankara gibi illerden bize gelen hastalar var. Hastaların sağlık durumlarına göre 2 veya 3 seans uyguluyoruz. Ayda bir yapılan seanslar, yarım saat ile bir saat arasında değişiyor. Şimdiye kadar 50 hastanın tedavisinde kullandığımız bu metottan olumlu sonuçlar aldık'' dedi. 


Akıllı protezler enfeksiyonları tedavi edecek 

Gelecekte üretilecek ''akıllı protez''ler enfeksiyonları kendiliğinden tespit edip, tedavi edecek. 

Pittsburgh kentindeki Allegheny-Singer Araştırma Enstitüsü’nde görevli bilim adamı Garth Ehrlich ve ekibi, New York’taki Amerikan Mikrobiyoloji Birliği’nin konferansında yeni protezler konusunda bilgi verdiler. 
Ehrlich, konferansta yaptığı konuşmada, protezlere yerleştirilen biyoalgılayıcı (biyosensör) sayesinde bakterilerin türlerinin tespit edileceğini belirterek, protezin, bakterileri tanıdıktan sonra, içinde bulunan antibakteriyel maddeleri salgılayacağını ve böylece enfeksiyonun tedavi edileceğini kaydetti.

Algılayıcıların tedavi sürecini takip edeceğini ve özel bir iletişim sistemiyle hekimi bilgilendireceğini söyleyen Ehrlich, projede hekimlerin, mikrobiyologların, mühendislerin ve biyofilm uzmanlarının görevli olduğunu ifade etti. Ehrlich, protezin ilk prototipinin 7 yıl içinde üretileceğini söyledi. 




Kalbe yakın takip 

Ani kalp krizi riskini teşhise yönelik geliştirilen kalbin elektronlu bilgisayar tomografisi ile, atardamardaki damar sertliği taranıyor ve geleceğe yönelik riskler belirlenebiliyor. 

ABD Saint Louis Üniversitesi Radyoloji Departmanı Kalp Tomografisi Bölümü Direktörü Doç. Dr. Esat Memişoğlu, günümüzde meslek hayatlarının verimli dönemlerindeki bazı insanların önceden hiçbir belirti olmaksızın kalp krizi geçirerek hayatlarını kaybettiğini (ani kardiyak ölüm) vurguladı.
Yıllardan beri kullanılan kan kolesterol ölçümünün ''hangi kişinin kalp krizi geçirip geçirmeyeceğini'' belirlemede yetersiz kaldığına işaret eden Doç. Dr. Memişoğlu, ''Kalbin elektronlu bilgisayar tomografisi çekilerek yapılan kalsiyum skoru tayini, hiçbir şikayeti olmayan insanlarda kalp krizi riskini belirlemede en değerli yöntem'' dedi. 

ABD Gıda ve İlaç Dairesi'nden (FDA) onaylı elektronlu bilgisayar tomografisinin Türkiye'de sadece İstanbul'da bir görüntüleme merkezinde bulunduğunu, yakında Ankara'da da hizmete gireceğini anlatan Doç. Dr. Memişoğlu, bu cihazla ayrıca ''by-pass damarlarının açık olup olmadığının'' girişimsiz olarak takip edilebildiğini bildirdi. 

Doç. Dr. Memişoğlu, anjiyografi yöntemine sahip cihazdan, 40 yaşın üzerinde, stres, sigara, yüksek tansiyon veya şişmanlık gibi risk faktörlerinden en az birine sahip herkesin yararlanabileceğini anlatarak, günümüzde kullanılan teşhis yöntemlerinin ise ancak ilerlemiş hastalığı tespit edebildiklerini dile getirdi. 


Kanserde yeni gelişme: Islevli MRI 

Amerikalı araştırmacılar, kanser için yeni bir görsel yöntem geliştirdi 


İşlevli MRI adı verilen teknolojiyle tümörlerin biyolojik yapısı ve oluşumu gerçek zamanda görsel olarak izlenebiliyor.


Röntgen ışınlarınınsa kanser tümörlerinin sadece büyüklüğü ve şeklini ortaya koyabildiği, doktorlara değişik tedavi uygulama açısından şans vermediği biliniyor. İşlevli MRI teknolojisiyle tümörlerin biyolojik profili, iç yapısı, özelliği belirlenerek, hastanın hangi tedaviye duyarlılık gösterebileceği önceden anlaşılabiliyor. Bu durumda, hastanın yaşama şansının daha da artabildiği belirtiliyor. 


Yeni teknikle tümörün etrafında oluşan ve kanser tümörlerini besleyen damarlar da saptanabiliyor. İşlevli MRI tekniğiyle tümörlerin ilaçlara karşı duyarsızlığı, biyolojik farklılıkları da gözlenebiliyor. Görüntüsü elde edilen tümörle ilgili bilgilerin analiz edilmesiyle tümör üzerinde hangi kemoterapinin etkili olabileceği saptanabiliyor. Tekniğin, zaman kazanma ve etkili tedavi açısından önem taşıdığı kaydedildi. Birçok kemoterapinin kanser tümörlerinin yüzde 70 ila 80’ini öldürebildiğinin bilindiğine değinen uzmanlar, geride kalan tümör hücrelerinin bu durumda sorun ortaya koyabildiğine değiniyor. Yeni teknikle tümörün kemoterapiye duyarlılık göstermeyen özelliği de belirlenerek, daha etkili tedavi yapılabilecek. 


Hiperaktivitenin derecesi ölçülecek 

Kodak firması, insanın sinirsel davranışlarında düzensizlik, hiperaktivite bulunup bulunmadığını ölçebilecek bir aracı geliştirmekte olduğunu açıkladı. 

Kodak’a bağlı “System Concepts Center”ın araştırma yöneticilerinden Greg Foust, “Dikkati Toplayamama Hiperaktif Düzensizliği (ADHD)” olarak adlandırılan rahatsızlığın teşhis edilmesinin bugüne değin çok zor olduğunu, bunun kesin bir testinin bulunmadığını belirterek, “artık bu sorun ortadan kalkıyor. Bu rahatsızlığın olup olmadığını kesin olarak söylemenin yanı sıra, insanın sıkıntısının derecesini bile ölçebileceğiz” dedi.
Hiperaktivitenin ölçülmesi fikri, Kodak’ın, resimlerin insanın ruhsal durumu üzerinde etkilerinin ölçülmeye çalışıldığı testler sırasında ortaya çıktı. Kodak araştırmacıları, 1998 yılında 72 gönüllü üzerinde yaptıkları araştırmalar sırasında, vücut ısılarında olağan dışı salınımların varolduğunu keşfettiler. Araştırmacılar o dönemde, resimlerin, seslerin veya insanı oyalayabilecek diğer şeylerin stres düzeyini düşürüp düşüremeyeceğini, depresyon ve benzeri psikolojik rahatsızlıkları giderip gideremeyeceğini araştırıyorlardı. 

Her bir gönüllü, ses algılamalarını engelleyecek kullaklıklar takılı olduğu halde boş odalarda, boş bilgisayar veya TV ekranı karşısına yerleştirildiler. Parmaklarına da algılayıcılar bağlandı ve bu şekilde 10 dakika tutuldular. Bu ifadesizlik sonucunda hiperaktif olan denekler, bir çıkış yolu aramaya başladılar. Parmaklarının ısıları, ADHD olmayan hastalara göre ani iniş çıkışlar vermeye başladı. ADHD olanların ısılarındaki değişimler ise çok yavaştı. 

Bu rahatsızlık ABD’de 10 milyon yetişkinde, okul çağı çocuklarının ise yüzde 4 ile 12’sinde bulunuyor. Bu insanlarda dikkati toplayamama, aşırı duyarlı hareketler, uzun süre oturamama gibi davranışlar gözleniyor. 

Kodak, 2000 yılında da, yarısı ADHD teşhisi konulmuş toplam 32 çocuk üzerinde incelemeler yaptı. Geliştirdiği metodların da, bu rahatsızlığı yüzde 84 kesinlikle teşhis ettiğini belirledi.

Kodak, geliştirdiği yöntemler için toplam yedi patent aldı ve bunların haklarını artık, McLean Hospital’a devretti. Bu hastanede hastalar üzerindeki testler sürecek ve bu çalışmaların sonucunda, piyasaya sunulabilecek ticari bir ürün yapılmaya çalışılacak. Ürün, ADHD’nin teşhis kesinliğini artıracak, süresini azaltacak.

Dünyanın en büyük fotoğraf firması olarak bilinen Kodak, resimlerin ruhsal sorunları azaltıp azaltmayacağı üzerinde de çalışmalarını sürdürüyor. Ancak tüm çalışmaların sonuçları henüz gizli tutuluyor. 




Son kullanma tarihi geçtiğinde açılmayan ilaç şişesi geliştirildi 

İngiliz bilim adamları, içindeki ilacın son kullanma tarihi geçtiğinde açılmayan ''akıllı'' ilaç şişesi geliştirdiler. 

New Scientist dergisindeki habere göre, Salford Üniversitesi ve Tacit Technology şirketinde görevli bilim adamları tarafından geliştirilen şişenin kapağının takıldığı dişler, son kullanma tarihinde biyolojik olarak parçalandığı için, kapak boşa dönüyor ve açılamıyor.
Birçok hastanın yanlışlıkla son kullanma tarihi geçmiş ilaçlar içerek sağlığını tehlikeye attığı kaydedilen haberde, yeni buluşla bu tür vakaların önleneceği belirtildi. 


Gebeliği önleyen ve AIDS'ten koruyan yeni cihaz piyasada 

Kadınları gebe kalmaktan ve HIV'den koruyabilen, silikon lastik bir cihaz Amerika'da satışa sunuldu. 

Hormon içermeyen ve tüm rahim boynunu kaplayabilen cihaz, iki yıl kullanılabiliyor. Üç boy olarak pazarlanan FemCap, kullanana ayda 2 dolara mal oluyor.
Cihazın seks yoluyla bulaşan hastalıkları ve HIV virüsünü engelleyebilmesi için mikropları öldürdüğü bilinen mikrobisitle birlikte kullanılması gerektiği bildirildi. Araştırmada, FemCap'in, Latexten meydana gelen ve diyaframda kullanılan benzeri bir cihazdan daha az tahriş yaptığı belirlendi. Cihaz, spermlerin rahme gitmesini engelleyerek gebeliğe mani oluyor. 


Akciğer kanserini tespit eden yazılım geliştirildi 

Mitsubishi Uzay Yazılım Şirketi, akciğer kanserini tespit edebilen bir yazılım geliştirdiklerini açıkladı. 

800 akciğer hastasına ait bilgilerin bulunduğu bir veri tabanını kullanan yazılımın, Kyusu Üniversitesi ile Japon Çevre Sağlığı Üniversitesi tarafından ortaklaşa geliştirildiği öğrenildi. 
Yazılım, 5 milimetre kadar küçük işaretleri röntgen üzerinden okuyabiliyor. Eğer röntgenlerde herhangi bir bulgu tespit ederse, doktorların daha yakından bakıp incelemesi ve kesin bir sonuca varması için bunu bir ok ile tam olarak işaret ediyor. 




Sysmex'ten diabet teşhisinde yeni yöntem 

Toshiba ile birlikte tıbbi testler için malzeme üreten Sysmex firması, kan testine gerek olmadan diabet hastalığını tespit eden yeni bir yöntem geliştirdi. 

Hastanın bileğine takılabilen cihaz, derinin üzerinde şekillenen küçük bir vücut sıvısına yol açan zayıf bir elektrik akımı yolluyor. 
Toshiba yetkilileri, bu sıvının kan şekerinin ölçülmesinin hastalığın tespiti için yeterli olduğunu bildirdi. 

Bu yeni metodun, özellikle bir günde birden fazla kere kan örneği vermek durumunda olan hastaların maruz kaldığı acıyı azaltacağı vurgulandı. 

Toshiba ve Sysmex, geliştirdikleri bu ürünü 2005 yılında piyasaya sunmayı hedefliyor. 


İltihaplanma inme riskinin habercisi 

Orta yaşlılarda, iltihaplanma ile ilgili C reactive-proteinin (CRP) yüksek oranda bulunması, gelecekte inme riskini ortaya koyabiliyor. 

Vücutta, iltihaplanma ile ilgili C reactive-proteinin (CRP) yüksek oranda bulunmasının, orta yaş insanlarda gelecekteki inme riskini ortaya koyabildiği belirlendi. 
Amerikan Kalp Kuruluşu yayın organında yer alan araştırma raporunda, kalp ve damar hastalıkları ile ilgili birkaç risk taşıyan ve aynı zamanda CRP oranı yüksek bulunan deneklerde, 10-15 yıl içinde inme riskinin, CRP oranı düşük bulunan deneklere göre 3.8 kat artabildiği kaydedildi. CRP ile ilgili araştırmanın 20 yıl sürdüğü ve konuyla ilgili en kapsamlı araştırma olduğu bildirildi.

8 bin 6 erkek denek üzerinde yapılan araştırmada, 20 yıl içinde 259 inme vakası saptandı. İnme vakaları ile ilgili bilgiler, inme geçirmeyen 1348 deneğin bilgileri ile karşılaştırıldı. Yüksek oranda CRP faktörünün, yüksek tansiyon ve şeker hastalığı bulunmayan, aynı zamanda sigara kullanmayan sağlıklı deneklerde de yüksek risk ortaya koyabildiği gözlendi.

Uzmanlar, vücuttaki yüksek iltihaplanmanın, inme riski üzerinde diğer risk faktörlerinden çok daha etkili olduğunu düşünüyor. CRP seviyesi yüksek olan 48-55 yaş arası insanlarda, CRP oranı düşük olan insanlara göre 10-15 yıl içinde inme riski 3’e katlanabiliyor. CRP faktörünün kadında da erkekte olduğu gibi inme riskini artırabildiği düşünülüyor. Gelecekteki araştırmalarda, CRP oranının kalp ve damar hastalıkları üzerindeki etkisinin gözleneceği bildirildi. 




En hassas yalan makinası geliştirildi 

İngiliz bilim adamları, yüz kaslarının hareketlerini izleyerek sonuca varan yalan makinelerinin en hassasını geliştirdiklerini bildirdiler. 

Manchester'daki Metropolitan Üniversitesi bilim adamları tarafından geliştirilen makinenin bir dizüstü bilgisayar ve video kameradan oluştuğu, özel yazılım sayesinde makinenin, çıplak gözle fark edilmeyen, en küçük mimikleri dahi takip edebildiği belirtildi. Makinenin verdiği sonuçların yüzde 80 doğru olduğu kaydedildi.
Terleme, kalp atışları ve ses tonundaki değişikliklere göre çalışan klasik yalan makinelerinde elde edilen sonuçların doğruluk oranı ise yüzde 60. Yeni geliştirilen yalan makinesiyle ile kişinin söylediği ''doğruları'' ve ''yalanları'' ayırt etmenin de mümkün olduğu belirtiliyor. 


Dijital kalp pili üretildi 

Avusturyalı bilim adamları, 6 yıllık bir çalışma sonucu, ''dünyanın ilk dijital kalp pilini'' ürettiklerini açıkladı. 

Başkent Viyana'da tanıtılan dijital kalp pili, cep telefonlarında kullanılan teknolojiden esinlenerek üretildi. 50, 9x45, 9x71, 5 mm ebatında ve 28,3 gram ağırlığındaki dijital pil, 6 ila 8 yıl değiştirilmeden çalışabiliyor. 
Graz Eyalet Hastanesi doktorlarından Michael Anelli-Monti, yeni pil sayesinde kalp ritimleri hakkında önemli bilgi toplama fırsatını yakaladıklarını, bugüne kadar 10 dakikada elde edebildikleri bilgileri bu pil sayesinde 8 saniyede okuyabileceklerini söyledi. 

Kalp ritmini düzenlemek amacıyla bugüne kadar kullanılan analog pillerdeki microchip'lerin aşırı enerji tükettiklerini ve sık sık değiştirilmesi gerektiğini hatırlatan uzmanlar, önümüzdeki haftalarda kalp hastalarında kullanılacak olan dijital pillerin 6 ile 8 yıl arasında dayanabildiğini bildirdiler. 

Uzmanlar, dijital pilin analog pile oranla çok hızlı ve sessiz çalıştığını, hastanın kalbindeki pilin varlığını çok hafif bir şekilde hissedeceğini kaydettiler. 

Ömrünü tamamlayacak olan dijital pilin de analog pil de olduğu gibi sorunsuz olarak değiştirildiğini belirten doktorlar, dijital pilin çocuk hastalara da takılabildiğini söylediler. 




Omuriliği zarar görmüş hastalar için yeni umut 

İngiliz bilim adamları, elektro-kas uyarıcısı yardımıyla felçli hastaların ayakta durmalarını ve 7 dakika süreyle dengelerini tutmalarını sağladılar. 

Glasgow Üniversitesi’nde görevli uzmanlar tarafından geliştirilen yeni teknolojiyle, kasları kontrol eden sinirler elektrik sinyalleriyle uyarılarak, kasların kasılması sağlanıyor. Verilen elektrik sinyali, beyin tarafından gönderilen, fakat omurilik hasarlarında sinirlere ulaşamayan sinyallerin yerine geçiyor. 
Elektrik sinyallerinin yoğunluğunun, hastanın duruşuna göre değiştiğini söyleyen bilim adamları, hasta öne doğru eğildiğinde, onun doğrulmasını sağlayacak kasların otomatik olarak daha yoğun uyarıldığını ifade ettiler. 

Araştırma başkanı Kent Hunt, omuriliği yaralanan hiçbir hastanın şimdiye kadar ayakta duramadığını ve bu kadar uzun süre dengesini tutamadığını belirtti. Hunt, bu tekniğin, omuriliği zarar görmüş hastaların rehabilite edilmesi sırasında destek olarak kullanılabileceğini kaydetti. 


Kalp hastalarının EKG kaydını dijital sistemle alabilen özel cep telefonu 

Vitaphone şirketi tarafından geliştirilen ve kalp hastalarının EKG kaydını dijital sistemle alabilen Herz Handy adlı özel cep telefonu başkent Berlin’de tanıtıldı. 

Bu özel cep telefonunda geliştirilen yeni yöntemle koroner kalp, şeker ve tansiyon hastalarının durumunun, her an ve her yerde kontrol altında tutulması sağlanabilecek. 
Herz Handy’lere yerleştirilen ileri teknolojiyle geliştirilmiş bir tanı cihazı, kalp hastalarının EKG kaydını dijital sistemle kayda alarak, özel olarak oluşturulan bir hizmet servisine iletiyor. Vitaphone Hizmet Merkezi, EKG kaydını hemen değerlendirerek, sonucu telefon sahibine bildiriyor. Bu sebeple cep telefonunun EKG kaydı için üretilen 4 iletkenin bulunduğu arka yüzü, deriyle temas edecek şekilde göğse tutuluyor. Böylece kalp kasından geçen elektrik akımı kaydediliyor ve kayıtlar hizmet merkezine iletiliyor. 

Herz Handy’nin mucidi, aynı zamanda iç hastalıkları, kardiyoloji ve spor uzmanı olan Doç. Dr. Stefan Sack, Vitaphone şirketinin Almanya’da yaşayan Türklere yönelik özel bir kampanya başlattığını belirterek, “Kalp hastalıkları, Almanya’daki Türkler arasında da önemsenmesi gereken bir konu. Türklerde kalp damar sertliği Almanlara göre yüzde 10 oranında daha fazla. Hastaların yaygın endişelerini dikkate alacak olursak, Herz Handy’nin güven verici bir gelişme olduğunu söyleyebiliriz” dedi. Dr. Sack, Almanya’da 2000 yılında gözlenen kalp krizi vakası sayısının 380 binin üzerinde olduğunu ve 60 bin kişinin kalp krizinden öldüğünü söyledi. 

Hastaların çoğunun en büyük endişesinin, bir kriz durumunda kendilerine acilen yardım edilememesi olduğunu belirten Dr. Sack, şunları kaydetti: “İşte bu noktada Herz Handy’nin önemi ortaya çıkmakta. Modern donanımlı Herz Handy, EKG verilerini her yerde ve her zaman kaydedip değerlendiren bir cep telefonudur. Hasta eğer baygınlık ya da kriz geçiriyorsa Herz Handy üzerinde bulunan ilk yardım düğmesine basabilir. Hizmet Merkezi, hastanın bulunduğu yeri ivedilikle tespit ederek ilk yardım ekibini yönlendirecektir.” 

Almanya’da yaşayan Türklerden şeker hastası olanların oranının da Almanlardan fazla olduğunu kaydeden Dr. Sack, “Türklerde bu oran yüzde 10 ila 12. Buna karşın Almanlarda yüzde 5 ila 6, yani yarısı kadar. Bu sayılar gösteriyor ki, Türk toplumunda kalp ve dolaşım yolları hastalığı riski Almanlardan daha fazla” diye konuştu. Herz Handy’nin tanıtımını yapan reklam ajansı WFP’nin yöneticisi Erk Güner de, Türk halkının genel olarak yemek yemeyi sevdiğini, bunlara sigara ve stres gibi faktörler de eklenince Türklerde kalp rahatsızlıklarının Almanlara göre daha fazla olduğunu belirtti. 

Güner, “Herz Handy sayesinde insanlar kendilerini her yerde güvence altında hissedecek. Çünkü haftanın 7 günü 24 saat uzmanlardan oluşan tecrübeli bir ekip müşterilere hizmet veriyor. Bununla birlikte kritik durumlarda hastalara uzmanlar tarafından psikolojik yardım da yapılıyor” dedi. 


Yapay kaslı eldiven geliştirildi 

Avustralyalı bilim adamları, felç geçiren ya da ameliyattan sonra elini kullanamayanlar için, içinde yapay kas olan eldiven geliştirdiler. 

Science dergisinde yayımlanan habere göre, Wollongong Üniversitesi'nde görevli bilim adamları tarafından geliştirilen ve patenti alınan eldiven, felçli ya da elinden ameliyat olan hastaların iyileşmelerini hızlandıracak.
Eldivenin içindeki yapay kasların, hastaların hareketlerini destekleyeceği kaydedilen haberde, çeşitli tuzları içeren bir sıvının geliştirilmesi sayesinde yapay kasların, bundan önce geliştirilenlerden binlerce kat daha işlevsel olduğu belirtildi.

Bilim adamları, bu sıvı sayesinde 3 yıl içinde çok gelişmiş yapay kaslı protezler üretebileceklerini kaydederek, yapay kasların çalışma hızının ve kullanım süresinin önemli ölçüde artırıldığını söylediler.

Hastaların şimdiye kadar rehabilitasyon sırasında sadece ağır mekanik araçlar kullanabildiği kaydedilen haberde, bu eldivenin kullanımının çok daha rahat olduğu ifade edildi.

Bilim adamları, bu eldivene benzer yardımcı protezlerin ileride bacak gibi başka uzuvlar için de geliştirmeyi planlıyor. 


Kalp hastalığına karşı erken uyarı 

Elektro Tomografi (EBT) erken koroner ateroskleroz teşhisi ölçümü ve takibini mümkün kılan yeni bir tomografi görüntüleme teknolojisi. 

(Habersaglık-Istanbul) EBT cihazının fark yaratan etkinliği, çok hızlı kasılmakta olan kalp ve koroner damarların görüntülerini hareketsiz ve net olarak alabilmesi. Bu tetkik hiçbir ön hazırlık gerektirmiyor ve cihaz kapalı bir tünel şeklinde olmadığı için kapalı alan korkusu olanlar rahatlıkla girebiliyor. Kalp hastalıklarının tedavisinde kullanılan balon anjioplasti, stent takibi veya by-pass ameliyatı geçirmiş hastaların düzenli takiplerinde EBT tetkikleri hastalara hiçbir zahmet vermeden uygulanabiliyor.
EBT Türkiye'de yaklaşık 3 yıldır kullanılıyor ve bu teknoloji İstanbul ve Ankara olmak üzere sadece iki merkezde bulunuyor.

Kimler EBT yaptırmalı?

Erkekseniz ve 35 yaşını aştıysanız
35 yaşını aştıysanız
Ailenizde kalp hastalığı varsa
Sigara içiyorsanız
Şeker hastalığınız varsa
Kilonuz fazlaysa
Hareketsiz ve pasif bir yaşamınız varsa
Yüksek tansiyonunuz varsa
Stresli bir yaşamınız varsa

EBT- Elektron Tomografi ile yapılan birkaç dakikalık Koroner Damar Tarama Testi, bu hastalığı en erken devrede gösteriyor.

Ayrıntılı Bilgi İçin; 
www.testkalp.com.tr


Kanserli karaciğere vücut dışından ışın tedavisi 

İtalyan hekimler, kanser tedavisinde bir ilki gerçekleştirerek, kanserli karaciğere vücudun dışında ışın tedavisi uyguladı ve başarılı sonuç elde etti. 

New Scientist dergisinde yayınlanan habere göre, İtalya’daki San Matteo Hastanesi’nde görevli bilim adamı Tazio Pinelli ve ekibi, 48 yaşında karaciğer kanseri olan bir hastanın karaciğerini önce ameliyatla alarak ışınla tedavi etti, sonra yerine yerleştirdi. 
Bilim adamları, bu yöntem sayesinde, büyük bir alana yayılan tümörlerin sağlıklı dokulara zarar verilmeden yüksek dozda ışına maruz bırakılabildiğini kaydettiler. Hastanın karaciğerinde 14 büyük ve çok sayıda küçük tümör olduğunu söyleyen bilim adamları, 21 saat süren ameliyattan tam bir yıl sonra yapılan taramalarda karaciğerin işlevlerini tam olarak yerine getirdiğini ve tümöre ait hiçbir ize rastlanmadığını belirttiler.

Ameliyatı yapan ekip, şimdi aynı yöntemi, 6 kanser hastasına daha uygulamak için izin almaya çalışıyor. Bu hastalarda da başarılı sonuç alınırsa, akciğer ve pankreas gibi diğer nakil olanağı olan organlar da aynı yöntemle tedavi edilebilecek. 




Japonlardan acıtmayan iğne 

Japonya'da bir firma, hiç acıtmayan iğne yaptı. 

Ülkenin önde gelen tıbbi cihaz üreticisi Terumo'nun sözcüsü, ürettikleri iğnenin ucunun 0.2 mm kalınlığında olduğunu, bu sayede iğnenin acı vermediğini belirtti.
Sözcü, yaptıkları iğne ucunun, dünyanın en ince iğnesi olduğunu ve dizi üretime geçmeyi düşündüklerini bildirdi.

Sözcü, ilaçlı sıvının iğnenin ucuna akışını kolaylaştıran bir teknikle tasarladıkları iğneyi, önce ulusal ensülin iğnesi pazarına sunmayı tasarladıklarını, çünkü şeker hastalarının günde birkaç kez iğne olduklarını kaydetti. 


Kalp rahatsızlıkları tedavisinde yeni yöntem 

Vehbi Koç Vakfı (VKV) Amerikan Hastanesi’nde hizmete sokulan E.E.C.P (Enhanced External Counter Pulsation) cihazı sayesinde bazı kalp... 

Vehbi Koç Vakfı (VKV) Amerikan Hastanesi’nde hizmete sokulan E.E.C.P (Enhanced External Counter Pulsation) cihazı sayesinde bazı kalp rahatsızlıkları by-pass ameliyatına gerek kalmadan tedavi edilebiliyor. Yapılan yazılı açıklamaya göre, ön hazırlık gerektirmeyen ve hiçbir ağrı hissettirmeyen bu yöntemde, cihaz sayesinde kalbe normalin yüzde 40-60 fazlası kan pompalanıyor. Böylece kalbe kan taşıyan küçük kılcal damarlar genişliyor ve kalbi besleyen yeni yan damarların oluşumu sağlanıyor. 
Yöntem çeşitli nedenlerle açık kalp ameliyatı uygulanamayacak veya by-pass tekrarının riskli olduğu hastalar, damarları by-pass ameliyatı veya balon anjiyoplasti ile açılması teknik olarak mümkün olmayanlar ve kalp yetmezliği bulguları ile yoğun ilaç tedavisine rağmen nefes darlığının görüldüğü hastalara uygulanabiliyor. 

Tedavinin bugüne kadar 7 vakada başarılı şekilde uygulandığını belirten Kardiyoloji Bölümü’nden Dr. Erdoğan Aygar, yöntemin 1’er saat süren 35 seanstan oluştuğunu söyledi. Dr. Aygar, tedavinin hastanın durumuna göre beşinci seanstan itibaren etkisini gösterdiğini ve kişilerin seansların ardından güncel hayata devam edebildiğini ifade etti. 




Acı çekmeden ölümü sağlayan cihaz ABD'de tanıtılacak 

Kişinin karbon monoksit soluyarak acı çekmeden ölümünü sağlayan makinanın 56 dolara mal olması planlanıyor. 

Ötanazi yanlısı “Exit” (Çıkış) grubunun kurucusu doktor Philip Nitschke, kişinin karbon monoksit soluyarak acı çekmeden ölümünü sağlayan makinenin, tasarıya onay veren ABD’deki en büyük ötanazi örgütü Hemlock’un San Diego’da düzenleyeceği konferansta tanıtılacağını söyledi. İlaçla ötanazi yöntemine ilişkin endişeleri ortadan kaldırması beklenen makinenin, 56 dolara mal olmasının planlandığı belirtildi. 
Nitschke, “Buna gerçekten ihtiyaç var. Makine, makul yasaların yokluğunda, kişinin ölmek için yardım elde etmesini sağlayacak. İnsanlar, kendilerinin kullanacağı ve yöneteceği etkili ve huzurlu yöntemler bulmak zorundalar” dedi. Makinenin “tüyler ürpertici” olduğu yönündeki yorumları “Makine korkunç değil. Ölüm doğal bir eylem. İnsanlar ölür” diye yanıtlayan Nitschke, üzerinde gerekli uyarıların yer alacağı icadının, oksijen makineleri gibi satışa sunulacağını bildirdi. Philip Nitschke, geçen Temmuz ayında, ötanazi hakkını kullanmak isteyenlerin başlarına geçirerek, kendilerini öldürebilecekleri plastik torbaları tanıtmıştı. 


Diyabet kontrolünde ''ACCU-CHEK Active'' 

Roche Diagnostics, kan şekeri ölçüm sistemi, ''ACCU-CHEK Active''i dünyayla aynı anda Türkiye’de de hekim ve diyabetlilerin hizmetine sundu. 

(Habersaglık-Istanbul) ACCU-CHEK Active, uygun strip, parmak delici ve cihaz kombinasyonu ile kan şekeri ölçüm işlemindeki acıyı en aza indiriyor. Sadece 5 saniyede laboratuar sonuçlarına eşdeğer doğrulukta ölçüm sonuçları elde edilmesini sağlayan ACCU-CHEK Active, doğru ve güvenilir ölçümler elde etmek için akıllı bir enzim kullanıyor.
ACCU-CHEK Active kan şekeri ölçüm sistemi; yeni doğan, yoğun bakım ünitesinde tedavi gören, oksijen tedavisinde olan hastalar da dahil olmak üzere bütün hasta tiplerinde kullanılabiliyor, bütün kan tipleri ile güvenilir ölçüm sonuçları elde edilmesini sağlıyor, yanlış seçilen kan tipi nedeniyle oluşabilecek hatalı ölçüm riskini ortadan kaldırıyor, 7 ve 14 günlük ortalama kan şekeri değerlerini hesaplıyor ve hafızadaki bilgileri bilgisayara aktarılabiliyor.

Ayrıntılı Bilgi İçin;
www.diyabetevi.com 




Evde kullanılabilen kalp şok cihazına onay 

Amerikan Gıda ve İlaç Dairesi (FDA) evde kullanılabilecek ilk defibrilatör cihazını onayladı. 

Philips elektronik firmasınca üretilen ve 2295 dolara satılacak olan cihazın kullanımının çok basit olduğu bildirildi. 
Defibrilatörler, hastanelerin yanı sıra uçaklar, alışveriş merkezleri ve havaalanları gibi halkın yoğun olduğu yerlerde bulunduruluyor. Cihaz, elektro şok yardımıyla, duran bir kalbin yeniden atmasını sağlıyor. Ev tipi defibrilatör, doktorlar tarafından reçeteye yazılabilecek, ancak cihaz kullanılmadan mutlaka acil servis aranarak ambulans istenilecek. 

Ambulans beklerken çok sayıda hastanın hayatını kaybettiğini belirten uzmanlar, cihaz sayesinde hastanın yaşama şansının yükseleceğini ifade ediyorlar. 




İnsan kanıyla çalışan mini-pil geliştirildi 

Amerikan bilim adamları, insan sağlığını kontrol etmekte kullanılan ve insan kanıyla çalışan mini-pil geliştirdiler. 

Nature dergisindeki habere göre, Austin Üniversitesi'nde görevli bilim adamı Adam Heller, pilin deri altına yerleştirilerek hastanın sağlık durumunu kontrol etmeye yardımcı olacağını söyledi.
Pilin, şeker ve oksijenin reaksiyona girmesiyle enerji ürettiğini belirten Heller, enerji üretilmesi için pilin mutlaka kan ya da başka bir vücut sıvısıyla temasta olması gerektiğini söyledi. 

Mini-pilin iki santimetre uzunluğundaki iki karbon liften oluştuğu ve çapının milimetrenin yüzde birinden daha az olduğu kaydedilen haberde, elektrik akımının, iki karbon lifinin şekerden elektron alıp oksijene aktaran enzimlerle kaplanmış olması sayesinde üretildiği belirtildi.

Heller, pilin, bir kol saatindeki pille aynı miktarda enerji ürettiğini söyledi. 

Şeker hastalarının kanındaki şeker düzeyinin bu pil yardımıyla sürekli kontrol edilebileceğini belirten Heller, pilin ürettiği enerjinin kalbin atış hızını ayarlayan cihazı çalıştırmak için yeterli olmadığına dikkat çekti. 


Kalpte taşınacak cihaz olarak tasarlanan kalp pompası onaylandı 

Kalp nakli olmak için bekleyen hastalarda kullanılan kalbi çalıştırıcı pilli pompa, Amerikan Gıda ve İlaç Dairesi (FDA) tarafından, kalbe yerleştirilebilecek bir cihaz olarak yeni şekliyle onaylandı. 

Kalbin sol karıncığına yerleştirilebilen HeartMate adlı cihaz, sol karıncığı çalışmayan kalpte kan pompalama görevini yerine getirebiliyor. 
Yeni şekliyle onaylanan cihazın, kalp nakline aday olamayan ve iki yıl içinde ölmesi beklenen hastalarda yaşamı uzatabileceği bildirildi. 

Yarım kalp gibi sadece kalbin sol karıncığının görevini yapabilen cihaz, sağ karıncığın görevini üstlenemiyor. 

1998 yılında aynı cihazın benzeri, kalp nakli için bekleyen hastalarda geçici olarak kullanılmak üzere onaylandı. 

Uzmanlar, cihazın takılması için ciddi bir ameliyat gerektiğini ve ağır yan etkilerinin olabildiğini bildirdi. 

Cihazın takıldığı hastaların yüzde 10'u inme geçirirken, yüzde 41'inde enfeksiyon meydana geldiği saptandı. Cihaz takılan hastaların üçte birinde kanama meydana geldiği, bazı hastalarınsa yeniden ameliyat edilmesi gerektiği gözlendi. 

Cihazın, çok kötü durumdaki hastalara takılmasına izin verilmediği açıklandı. 




ABD'den ameliyatsız kısırlaştırma cihazına onay 

Amerika Gıda ve İlaç Dairesi (FDA), kadınları ameliyatsız kısırlaştıran bir cihazı onayladı. 

"Essure" adlı cihaz, bir grup ince halkalar vasıtasıyla, ameliyata ve anesteziye gerek duyulmadan kadını kısırlaştırabiliyor. 
Cihazla, her iki döl yatağı borusuna kateter kullanılarak ince halkalar yerleştiriliyor ve halkaların dokularda oluşturulan izleri sarması sağlanıyor. 

Yerleştirilen ince halkaları sararak bir form oluşturan dokular, döl yatağında sperm ile yumurtanın birleşmesini önleyerek doğurganlığı ortadan kaldırabiliyor. 

FDA sözcüsü, yöntemin uygulanmasından üç ay sonra kısırlaştırma işleminin yüzde yüz başarıya ulaşabildiğini açıkladı. 181 kadın üzerinde yapılan denemede, iki yıl içinde bu kadınlar arasında hamile kalana rastlanmadı. 




Horlamayı kesen farklı bir yöntem 

Pozisyon değiştirmek horlamayı engelliyen en eski yöntem, kola takılan yeni bir ürün bu işlevi size hatırlatıyor 

(Habersaglık-Istanbul) Snorestopper adlı cihaz horlamayı doğal yöntemle önlüyor. Cihazın ithalatçısı Tartı Dış Tic. yetkilisi Ali Yüksel’in verdiği bilgiye göre, cihaz horlamayı algıladığında, sinirleri uyarmak için 4 sn.lik hafif bir elektrik akımını otomatik olarak horlayan kişinin cildine gönderiyor. Beyin, sinirlerdeki bu uyarıyı hissediyor ve pozisyon değişikliğini hatırlatıyor. Böylece horlamanız sona eriyor. 
Snorestopper hakkında;

- Hafif elektrik uyarıları uykuyu etkilemez ve bölmez, 
- Özel olarak dizayn edilmiş biosensor ve şiddet kontrolü, 
- Horlamayı otomatik olarak algılar, 
- Uyurken yanlış dokunuşlardan etkilenmez, 
- Modern görünümlü ve kol saati şeklinde dizayn edilmiştir, 
- 12 saatten sonra otomatik olarak kapanır.


Siemens’ten Yeni Ultrason Cihazı 

Siemens Tıp Çözümleri, geçtiğimiz aylarda piyasaya sunduğu yeni Sonoline G60 S ultrason görüntüleme platformunu... 

(Habersaglık-Istanbul) Siemens Tıp Çözümleri, geçtiğimiz aylarda piyasaya sunduğu yeni Sonoline G60 S ultrason görüntüleme platformunu ilk olarak Cancun – Meksika’da düzenlenen Uluslararası Radyoloji Kongresi’nde kullanıcılara tanıttı. 
Sonoline ve Acuson ürün ailesini tamamlayan Sonoline G60 S, standart olarak kardiyoloji ve radyoloji programları, THI ve B/W printer, 40 GB’lik hard disk ve dijital dinaik klip hafızasına sahip. Sisteme opsiyonel olarak B/W Siescape, DICOM, Stress Echo, TEE prob bağlanabiliyor. Tipik G60 S fiyatının ise 80-100 KEu arasında olacağı belirtiliyor. 

Yeni İsimlendirme: G60 S ismi ile beraber, Siemens 10 senedir sürdürdüğü “yıldız isimleri” geleneğini sona erdiriyor. Müşterilerin, sistemleri isimlere dayanarak konumlandırmadaki zorlanmaları göz önüne alınarak, bundan sonra tekrar SL1, SI400 döneminde olduğu gibi cihaz isimlerinde rakamlar bulunacak. “G” harfi, general imaging, “S” shared service anlamında kullanılmakta. 


Kas erimesini önleyen özel çizmeler için çalışıyorlar 

Bilim adamları, uzun süre yerçekimsiz ortamda kalan astronotlarda görülen kas erimesini önleyen özel çizmeler geliştiriyor 

İnternetteki “pressetext” sitesinde çıkan habere göre, Houston’da yapılan Uzay Kongresi 2002’de, geliştirilen özel çizmeler hakkında bilgi veren bilim adamları, çizmenin tabanının, yürürken, koşarken ve atlarken ayakta oluşan baskıların benzerini oluşturduğunu söylediler. 
Houston Üniversitesi’nde görevli bilim adamı Charles Layne, doğala çok yakın olacak bu baskıların bacaktaki kasları uyararak kas erimesini engelleyebileceğini belirtti. Yerçekimsiz ortamda kalan astronotların sadece kaslarının erimediğini kaydeden Layne, vücudun kasları kontrol etme yeteneğini de kaybettiğini söyledi. Özel çizmeyle yapılacak baskı sayesinde, sinir sistemi ve beynin de yürümenin nasıl bir şey olduğunu unutmayacağını belirten Layne, çizmenin yatalak hastalar için de kullanılabileceğini ifade etti. 


Bayat gıdanın etiketi renk değiştirecek 

Bilim adamları, gıdanın bozuk olduğu durumda üzerinde renk değişimi meydana gelecek bir gıda etiketi geliştirdiler 

Gıdaların bozuk ve tüketilmesinde sakınca olduğunun anlaşılmasını sağlayacak plastik plak etiket geliştirildi. 
New Scientist dergisinde çıkan habere göre, ABD’nin Arkansas eyaleti Jefferson kentindeki Ulusal Zehirbilim Merkezi’nden bilim adamları, gıdanın bozuk olduğu durumda üzerinde renk değişimi meydana gelecek bir gıda etiketi geliştirdiler. 

Haberde, organik boya içeren polimer plağın, gıda paketinin içine yerleştirileceği ve gıdanın türüne göre belirgin biçimde pembe, mavi ya da sarı renklere dönüşeceği belirtilirken, ilk olarak plak etiketlerin balık ve karideslerin tazeliğinin tespiti için üretileceği kaydedildi. Bilim adamlarının daha sonra da dana, koyun etleri ve sebzeler için etiketler üretmeyi planladıkları belirtilirken, bu tür etiketlerin iki yıl içinde piyasaya sürülebileceği bildirildi. 


Rahim tümörüne teknolojik çözüm 

Lokal anestezi ile kullanılan yeni bir lazer tedavi yöntemi, fibroid (bağ dokusu) kökenli tümör sorunu nedeniyle rahmin alınması ihtiyacını engelleyebilecek. 

Human Reproduction dergisindeki makalede, Londra'daki St Mary Hastanesi ile London School of Tropical Medicine'dan doktorlar tarafından geliştirilen teknikle ilk kez lazer ile magnetic rezonans (MR) yöntemlerinin birlikte kullanıldığı belirtildi. 
St Mary Hastanesi'nden radyolog Wady Gedroyc, ayakta tedaviyle bu yöntemin uygulanabildiğini ve hastanın çok az acı hissettiğini belirterek, tümörlü dokununun öncekilerden çok farklı yöntemle çevreye yayılmadan yok edildiğini anlattı. 

Kadınların yaklaşık 4'te 1'i, belirtileri uzun süreli yoğun adet dönemi ve karın ağrısı olarak ortaya çıkan ve nedeni henüz bilinmeyen fibroid kökenli rahim tümörleri sorunuyla karşı karşı kalıyor. Bazı vakalarda hiç belirti göstermemesi de hastalığın, rahmin alınması noktasına kadar ilerlemesine neden oluyor. 


Kanser tedavisinde yeni yöntem 

Karbon ışını ve su kullanılarak kanser tümörü tedavisinin Avusturya’da da uygulanacağı bildirildi. 

Avusturya’nın Baden kasabasında bugün başlayan “Kanser tedavisinde nükleer ışının rolü” konulu konferansta konuşan uzmanlar, Niederösterreich eyaletinde gelecek yıllarda karbon ışını ve su tedavisini uygulayacak bir merkezin kurulacağını, 100 milyon euroya malolacak merkezin yılda 1300 hastaya hizmet vereceğini bildirdiler. 
Kanser tümörlerine karşı kullanılan nükleer ışınların sağlıklı hücreleri de tahrip ettiğini belirten uzmanlar, karbon ışını ve su kullanılarak sağlıklı hücreleri tahrip etmeden tümörlerin öldürülebildiğini belirttiler. Konferansta sunulan bildirilerde, karbon ışını ve su ile, nükleer ışınlardan 3 kat daha fazla miktarda tümörün öldürülebildiği kaydedildi.

Bu tedavi şeklinin Japonya’nın Chiba adlı araştırma merkezinde ve Almanya’nın Darmstadt kentindeki kliniklerde uygulandığını bildiren uzmanlar, tedaviden olumlu sonuçlar alındını kaydettiler. 

Konferans merkezinden yapılan yazılı açıklamada da, Pazar gününe kadar devam edecek konferansta, Avusturya, Almanya ve Japonya arasında kanser tedavisinde karbon ışını ve su kullanımı konusunda yoğun işbirliği yapılacağı bildirildi. 


Kalın bağırsak tümörü ameliyatında yeni teknik 

Laparoskopik cerrahi ile gerçekleştirilen kalın bağırsak tümörü ameliyatlarında ''LigaSure'' adlı cihazın kullanımı tanıtıldı. 

Düzenlenen basın toplantısında konuşan İstanbul Cerrahi Hastanesi Genel Cerrahi uzmanı Opt. Dr. Mehmet Tekinel, dünyada kalın bağırsak ameliyatlarının hemen hemen hepsinin laparoskopik cerrahi kullanılarak yapıldığını belirterek, özellikle kolon ve rektum kanseri ameliyatlarında “LigaSure” adlı cihazın kullanıldığını anlattı. 
Bu cihazın damarların dikişsiz olarak kaynamasını sağladığını dile getiren Opt. Dr. Tekinel, bu cihazla kansız bir ortamda ameliyat gerçekleştirildiğinden operasyonun daha emniyetli olduğunu, sürenin de yüzde 70 kısaldığını ifade etti. Opt. Dr. Tekinel, bu cihaz ile uygulanan yeni teknikle kalın bağırsağın alt kısmındaki tümörün laparoskopik cerrahi ile alındığını, daha sonra bağırsağın dikilerek işlevini yerine getirmesinin sağlandığını kaydetti. 

Cihazın hemen hemen tüm ameliyatlarda kullanıldığına dikkati çeken Opt. Dr. Tekinel, ancak dünyada gerçekleştirilen bu tip bir kalın bağırsak tümörü ameliyatında Türkiye’de ilk kez kullanılacağını söyledi. Bu konuda dünyanın önde gelen uzmanlarından Strasbourg Üniversitesi Hastanesi’nden Prof. Dr. Joel Leroy’un, yarın İstanbul Cerrahi Hastanesi’nde bu yöntemle 3 ameliyat gerçekleştireceğini kaydeden Opt. Dr. Tekinel, ameliyatı Türkiye’nin dört bir yanından davet edilmiş 100’e yakın doktorun da video konferans yöntemiyle izleyeceğini dile getirdi. Opt. Dr. Tekinel, Prof. Dr. Leroy’un “robotik” denilen uzaktan kumandalı operasyonu gerçekleştiren ilk kişi olduğunu da hatırlatarak, Prof. Dr. Leroy’un yarın gerçekleştireceği ameliyatlarla, çok zor olduğu düşünülen bir tekniğin kolay yapıldığının gösterileceğini anlattı. 

Ameliyat tekniği ve cihaz hakkında bilgi veren Prof. Dr. Leroy ise bu teknikle gerçekleştirilen ameliyatları, dünyada standart hale getirmek istediklerini belirtti. 





Deri yüzeyinin incelenmesinde yeni buluş 

Bilimadamları, birbirinin üzerine bindirilen iki lazer ışını yardımıyla, insan vücudunun ayrıntılarını neredeyse sınırsız derecede... 

Bilimadamları, birbirinin üzerine bindirilen iki lazer ışını yardımıyla, insan vücudunun ayrıntılarını neredeyse sınırsız derecede büyütebilecek yeni bir yöntem keşfetti. 
Bugüne kadar, röntgen ışınları, manyetik tarama, ultrasonografi ve positron emisyon tomografisinde olduğu gibi radyoaktif maddelerin kullanımıyla vücut tarama, dokuları araştırma ve insan derisini incelemeye kadar insan vücudunun ayrıntılarını görüntülemenin binbir yöntemini bulan bilim dünyası, deri yüzeyinin incelenmesinde hiç bir yan etkisi bulunmayan yeni bir yöntem geliştirdi. Münih Üniversitesi'nin laboratuarlarında keşfedilen yeni holografik resimlendirme ve görüntüleme yöntemi üç boyutlu klasik hologramlarla kıyaslandığında farklılık arz ediyor. Zira insan derisinin en ince ayrıntısına kadar görüntülenmesini sağlayan bu yeni yöntemde, üç boyutlu görüntünün oluşumu bilinen holografik yapılardan çok farklı. 

Bu yöntemde iki lazer ışını üst üste bindiriliyor. Bir lazer ışını doğrudan lazer cihazından çıkarken, diğer ışın, holografik resimlendirilmesi yapılacak objenin üzerinden yansıtılarak diğeriyle buluşturuluyor. Örneğin bir deri parçası bu şekilde yansıtılabiliyor. 

Araştırma grubunun yöneticisi Klaus Meerholz, bu yöntem sayesinde görüntülemede yepyeni boyutlar kazanıldığını belirterek, ''Örneğin insan derisini ele alalım, bu yeni yöntemle deriye bugüne kadar olduğundan kat kat fazla zoom yapma imkanı güdeme geliyor. Yani görüntüyü istediğimiz kadar büyütüp, örneğin deri yüzeyindeki bir benin kanser riski taşıyıp taşımadığını tespit etmek gibi bir olanağa kavuşuyoruz'' dedi. 

Oluşturulan holografik görüntünün çok kısa bir süre sabit kalabilmesi, söz konusu yöntemin tıp dünyasında kullanılmasını engelleyen ve çözülemeyen bir sorun olarak görülüyor. Örneğin kolundaki beni incelenen bir hasta kolunu biraz yerinden oynatsa görüntü kayboluyor. Ancak bilimadamları şimdi aynı flaş öncesi kırmızı göz efektini indirgemek için kullanılan ön flaşlarda olduğu gibi çok kısa bir ön lazerle holografik görüntüyü netleştirmeye çalışıyor. Önümüzdeki dönemde söz konusu bu yöntemin görüntülendirme için yeni ve etkin bir yöntem olup olamayacağı konusunda Klaus Meerholz, ''Bunun çözümün yeterli olup olmadığını, yöntemin işleyip işlemeyeceğini zaman gösterecek. Gerekli ortamı, gerekli araçları ve klinik ortamda kullanılabilecek bir yöntemi sağlamayı başardık, ancak asıl denemeyi tamamlayamadık henüz'' açıklamasında bulundu. 

Münih Üniversitesi bilimadamları, söz konusu deneyleri şimdiye kadar kağıt üzerindeki bir üniversite logosuyla gerçekleştirdi. Çok düşük kuvvette ışınların kullanılması nedeniyle zararsız olan deneyin bundan sonraki aşamasında, deyim yerindeyse, artık insan derisi mercek altına alınacak. Uzmanlara göre, Münih Üniversitesi laboratuarlarının imzasını taşıyan yöntem, eksikler tamamlanarak tıp dünyasının hizmetine sunulduğunda, yeni bir dönem başlamış olacak. 


Cep telefonu sinyallerine karşı kulaklık koruması 

Cep telefonlarının yaydığı ve zararlı olup olmadığı tartışılan mikrodalgalardan koruyan bir kulaklık geliştirildi. 

İngiltere’deki Warwick Üniversitesi Mühendislik Fakültesi’nde görevli bilim adamı Roger Green ve çalışma arkadaşları, kullanıcıları cep telefonlarının yaydığı ve zararlı olup olmadığı tartışılan mikrodalgalardan koruyan bir kulaklık geliştirdiler. 
Alman Bild der Wissenschaft dergisinin internet sitesinde yayınlanan habere göre, cep telefonundan gelen elektrik sinyalini optik sinyale dönüştürerek plastik bir kablodan geçirdiklerini belirten Green, optik sinyalin bu kablodan geçtikten sonra kulaklığa ulaştığında sese dönüştürüldüğünü kaydetti.

Birçok insanın kulaklık aracığıyla cep telefonunun yaydığı dalgalardan korunmak istediğini, fakat piyasadaki cihazların anten gibi çalışarak zararı artırabileceğini söyleyen Green, bu olası zararı optik sinyalle çözdüklerini belirtti. 


Kısmi felçli hastalar artık yürüyebilecek 

Japon bilim adamları, iki kısmi felçli hastayı, bacaklarına yerleştirdikleri elektrotlarla tekrar yürütmeyi başardı. 

Alman Bild der Wissenschaft dergisinin internet sitesindeki habere göre, Japon bilim adamlarının geliştirdiği yöntemde, kısmi felçli hastanın sağlam olan bacağı, felçli bacağının hareket etmesini sağladı.
Japonya’nın Sapporo kentindeki Hokkaido Üniversitesi’ndeki bilim adamları, inme geçiren kısmi felçli iki hastanın felçli bacaklarına stimülatör yerleştirdi. Sağlıklı bacağa da sensör yerleştiren bilim adamları, sağlıklı bacaktaki sensörlerin sinyalleri alıp, hastanın bilinçli müdahalesi olmadan felçli bacağa aktardığını söylediler. 

Bu stimülasyon sayesinde, hastaların yürüyebildiğini, oturabildiğini ve ayakta durabildiğini kaydeden bilim adamları, tüm bu hareketlerin dışarıdan bakan biri için gayet doğal göründüğünü belirttiler. 

Bilim adamı Wenwei Yu, yöntemin 5 yıl içinde yaygınlaştırılacağını kaydetti. 


Tümör protezi bacak kurtardı 

Münihli cerrah ve mühendis Rainer Baumgart, geliştirdiği bir protezle, kemik tümörü hastalığına yakalanan küçük bir kızın bacağını kurtardı. 

Baumgart, hastaya kemiğin büyümesini teşvik eden protez bacak taktı. 
Özellikle çocuklarda görülen kemik tümörü bulunan kişilerde kemiğin yeniden büyümesinin çok önemli olduğunu ifade eden Baumgart, tümör protezinin bunu sağladığını söyledi. 

Baumgart, kendi ameliyat yönteminde tümörlü bacak kısmını kestiğini ve özel protezini taktığını belirterek, protez içinde bulunan küçük bir motorun, elektrik akımı vererek kemiğin düzenli bir şekilde uzamasını teşvik ettiğini kaydetti. 


Toronto'daki Hastanelerde VOIP Çözümler 

Toronto’daki St.Michael’s ve Mount Sinai Hastaneleri, Nortel NetworksSuccession Kurumsal VoIP (Voice over IP - IP tabanlı ses iletimi)çözümlerini kullanarak... 

Toronto’daki St.Michael’s ve Mount Sinai Hastaneleri, Nortel Networks Succession Kurumsal VoIP (Voice over IP - IP tabanlı ses iletimi) çözümlerini kullanarak büyüyen tesislerinin artan iletişim gereksinimlerini karşılamaya yönelik önemli adımlar attı.
Birleşik IP ağına geçme aşamasında Nortel Networks, St. Michael’s hastanesinin mevcut teknolojisini ve donanımını desteklemesine yardımcı oldu. Mount Sinai ise tamamen IP Succession çözümünü kullandı. VoIP gerçekleştirme çalışmalarında uygulanan farklı yöntemler Nortel Networks portföyünün gücünü, iş gereksinimlerine göre müşterilere farklı kullanım seçenekleri sunabildiğini yeniden gösterdi.

Nortel Networks, St. Michael’s hastanesinin iletişim sistemini verimli, güvenilir ve esnek IP tabanlı ağa dönüştürdü. Başka bir hastane ile birleşilmesi sonucu 1.300’den 2.700’e çıkan kullanıcı sayısı desteklenerek hastanenin yerel ve geniş alan ağlarını yeniden yapılandırmasına olanak tanındı.

Nortel Networks Meridian1 VoIP çözümü sayesinde, mevcut özellikler, ses servisleri ve donanım yatırımları korunarak St. Michael’s hastanesine konferans görüşme, otomatik tekrar arama ve seçmeli çağrı yönlendirme gibi gelişmiş ses servisleri fonksiyonları ve geniş kapsamlı ağ özellikleri sundu. Meridian1 VoIP ile birlikte St. Michael, altı önemli uydu bölgesine CallPilot tümleşik mesajlaşma gibi gelişmiş ses servislerini sunmak için Nortel Networks’ün Remote Office (Uzak Ofis) 9150 teknolojisini ve 120’den fazla Nortel Networks i2004 Internet telefonunu kullanıyor. 

Mount Sinai Hastanesi ise, i2004 Internet telefonlarını, Nortel Networks’ün Succession Kurumsal Çağrı Sunucusu (CSE) 1000, Passport 8600 Yönlendirme Anahtarları ve Business Policy Switch’i kapsayan IP çözümünü seçti. Succession CSE 1000, çağrı dağıtımı ve bağlantı yönetimi gibi gelişmiş ses servislerine yönelik sunucu tabanlı bir IP iletişim sistemidir. Passport 8600, tıbbi görüntüleme, teletıp ve video konferans gibi kritik uygulamalara yönelik Gigabit Ethernet performansı sağlar. Mount Sinai’nin 160 i2004 Internet telefonunun bağlantısını yapmak üzere kullanacağı Business Policy Switch, sağlam ve güvenilir yerel alan ağ çözümü sunar.

Kaynak: turk.internet.com 





Kılcal damar genişlemelerine etkili çözüm 

Özellikle yüzde ve bacaklarda sık görülen kılcal damar genişlemeleri, gebelerde bile güvenle kullanılabilen lazer yöntemiyle 1-6 seansta tedavi edilebiliyor. 

(Habersaglık-Istanbul) Genetik, uzun süre ayakta durmak, kuru bir cilde sahip olmak gibi faktörlerden kaynaklanan yüzdeki ve bacaklardaki kılcal damar genişlemeleri, hem sağlık açısından hem de estetik olarak önemli bir problem olarak değerlendiriliyor. Tıpta kullanılan lazer teknolojisindeki gelişmeler sayesinde artık kılcal damar genişlemeleri lokal anestezi kullanılmadan 1-6 seansta tedavi edilebiliyor. Doğumda bebeklerin ciltlerinde görülen kırmızı lekeler için de lazer kullanılabiliyor. 
Acıbadem Hastanesi Bakırköy'de görev yapan dermatoloji uzmanı Dr. Gökhan Okan yaptığı açıklamada yüzde ve bacakta sık görülen kılcal damar gelişmelerinin estetik olarak sorun yarattığını ancak daha ileri aşamada sağlık sorunlarına da neden olabildiğini söyledi. Okan, bacaklardaki kılcal damar genişlemelerinin kırmızı çok ince damarlar halinde başlayıp, giderek genişleyerek koyu kırmızı renge dönüştüğünü belirterek "Bu görüntüler, bazen sadece estetik yönden kötü bir görünüm oluştururken, çoğu zamanda bacaklarda şişlik, ağrı, karıncalanma, uyuşma, çabuk yorulma gibi giderek artan şikayetlere yol açarlar. Bu şikayetler iş gücünü olumsuz yönde etkileyerek iş gücü kaybına neden olurlar. O nedenle bu tür problemler görüldükten sonra en erken sürede tedavi edilmelidirler." dedi. 

Lazerle tedavinin üstünlükleri 

Dr. Gökhan Okan "Lazer tedavisi dokulara zarar vermeden, son derece düşük bir acıyla, kolay, hızlı, etkin bir tedavi seçeneği sunan bir yöntemdir. İhtiyaç duyulan her zaman başarıyla uygulanabiliyor" diye konuştu. Kılcal damarlara yönelik lazerler tedavide birçok tıbbi teknolojik avantajlara sahip. Bu sayede, iğneli ya da ameliyat yöntemlerine gerek kalmadan ciltteki genişlemiş damarların kolaylıkla azaltılması, görünmez hale getirilmesi ve ortadan kaldırılması mümkün. 

Lazer hangi durumda uygulanıyor? 

Kılcal damar genişlemelerinde lazer tedavisinin etkili olup olmayacağının muhakkak bir doktor tarafından değerlendirilerek karar verilmesi gerekiyor. Lazer tedavisi sırasında özel bir lazer enerjisi kullanıldığını belirten Uzman Dr. Gökhan Okan bu tip lazerlerin kullanılması sırasında ciltte sadece bir paket lastiğinin çarpması gibi his duyulduğunu söyledi. Dr. Okan tedaviyle ilgili olarak şöyle konuştu : "Tedaviden hemen sonra kızarıklık, morluk, hafif şişlik, çok ince ciltlerde tedavi uygulandığında nadiren hafif yanık veya zaman içerisinde kaybolan lekelenmeler görülebilir. Tedavi sonrasında kalıcı yan etkisi söz konusu değildir. Seans sayısı problemin yaygınlığı, derinliği ve genişliğine göre değişir. Genellikle 1- 6 seans uygulanabilmekle birlikte, 4-6 haftalık aralıklarla ve ortalama 5-25 dakikalık seans süreleri içerisinde tedavi gerçekleştirilebilir."

Damar genişlemeleri tekrarlıyor mu?

Lazerle kılcal damar genişlemeleri tamamen tedavi edilebildiği için problemli kılcal damarların yeniden tekrarlaması söz konusu olmuyor. Aynı bölgede farklı kılcal damar genişlemeleri görülebiliyor. Ancak lazer ile tedavi edilen alanlarda kılcal damarların gelişme sıklığı, diğer tedavi görmemiş cilt kesimlerine göre daha düşük. Dr. Gökhan Okan tedaviden sonra yapılması gerekenleri ise şöyle sıralyor: ‘’Özellikle genişlemiş bacak damarlarının tedavisinden sonra tedavi alanının genişliğine bağlı olmak üzere bacakların uzatılarak birkaç saat dinlendirilmesi yararlı olacaktır. Ayrıca tedavi edilen alanın güneşten korunması ve nemlendirilmesi gerekir. Tedavinin ardından tüm aktiviteler birkaç saatlik dinlenmeden sonra rahatça yapılabilir.’’ 




İşaret dilini simültane tercüme edecek eldiven 

Avustralya'daki bir üniversitede, sağır ve dilsizlerin kullandığı işaret dilini bu dili bilmeyenlere simültane tercüme edecek bir eldiven geliştiriliyor. 

Avustralya'daki University of New South Wales araştırmacılarından Velid Kadus'un üzerinde çalıştığı projede, işaret dilini kullanan kişinin giydiği bir eldiven, işaretlenen kelimeleri bağlı olduğu bilgisayar ekranında görünecek şekilde yazılı İngilizce'ye dönüştürüyor. 
Kadus, son denemede sistemin Avustralya'da kullanılan işaret dilini yüzde 95 doğrulukla çevirmeyi başardığını belirtti. 

Ancak programın aşması gereken önemli zorluklar var. 

İlk olarak, işaret dili normal dildeki tipik bir cümle içindeki her kelimeyi kullanmıyor. Öte yandan, işaret dilindeki her işaret, hemen hemen normal dildeki iki kelimenin yerine geçerken, herkes, bu işaretleri, aşağı yukarı aynı olmakla birlikte, kendi tarzı içinde yapıyor. 




Akne tedavisinde kullanılacak cihaza onay 

ABD'nin Gıda ve İlaç Dairesi (FDA), iltihaplı aknenin tedavisinde kullanılacak bir cihaza onay verdi 

Ağır ve orta şiddetteki akne üzerinde etkili olmayan cihaz, sadece iltihaplı aknenin tedavisinde kullanılabilecek. "Cleart Light Sistemi" olarak adlandırılan cihazın, şiddetli ışın yayarak cildi sivilcelerden temizleyebildiği belirtildi. 
Cihazın, sivilcelerin içinde bulunan bakterileri öldürerek cildi temizlediği, yaydığı ışının herhangi bir yan etki meydana getirmediği kaydedildi. 

İsrail'deki Lumanis firmasının ürünü olan cihaz, 48 hasta üzerinde denendi. Haftada iki kez ve her defasında 15'er dakikalık tedavi uygulanan hastaların tamamının tedaviye yanıt vermediği gözlendi. Araştırmacılar, 2 veya 3 seanstan sonra tedaviye yanıt vermeyen hastalarda başarı oranının yüzde 10'a düştüğünü söylediler. 

Tedavi sonunda, deneklerin yarısının yüzlerindeki sivilceler, yüzde 50 oranında azaldı. 


SSK Kayseri Hastanesi' nde İnternetten Randevu 

Kayseri'de SSK Hastanesi Çözüm İnternetten Randevu Program'ıyla çağın gerektirdiği yeniliklere bir yenisini daha ekledi. 

(Habersaglık-Istanbul) Çözüm Bilgisayar tarafından hazırlanmış olan İnternetten Randevu Programı’nda; mernis no, sicil numarası, istenilen gün ve saate göre randevu alabilme, hastanenin çalışma şekline göre Cumartesi günü randevulu çalışabilme, polikliniklerin doktor isimleriyle birlikte seçilmesi, günlük randevu kapasitesi ve randevu sayılarını görebilme, randevu işlemlerinin yazıcı çıktısı olarak alınması, istatistiklerinin hesaplanması, randevu işleminin iptal edilmesi, tatil gününe rastlayan randevuların ilk mesai gününe alınması, randevu bilgilerinin hastanın e-mail adresine veya cep telefonuna kısa mesaj olarak gönderilmesi, gönüllü çalışma sistemine uygunluk gibi temel unsurların yanında çok sayıda özelleştirilebilinecek seçenekler bulunuyor.
SSK Ereğli Hastanesi ve Türk Telekom AŞ. Genel Müdürlüğü'nden sonra SSK Kayseri Hastanesi'nde de hizmete giren Çözüm İnternetten Randevu Programı tüm Çözüm programlarıyla entegre çalışıyor.


Artık direksiyon başında uyumak yok 

Avustralya'da bir firmanın, direksiyon başında uyuyan şoförleri uyandırmaya yönelik bir ürün geliştirdiği bildirildi. 

Teknolojik buluşlarıyla Eureka Fizik Ödülü'nü kazanan Seeing Machines Pty Ltd.şirketi tarafından geliştirilen aletin sürücülerin gözlerine etki ederek onları canlı tuttuğu açıklandı. 
Aletin şoförün uyku belirtileri gösterdiği anda radyoyu ve camları açarak dikkatinin dağılmasını engellediği de belirtildi. 

Kampanya şefi Glenn Dickins, Volvo firmasıyla anlaşma yaptıklarını ve diğer firmaların da araba ve kamyonlarına bu aletten taktırmak istediklerini kaydetti. 




Beyin haritasıyla yetenek analizi 

Rus bilim adamları, beynin çeşitli bölümlerinin gelişimini belirleyerek bir insanın hangi alanda yetenekli olduğunu tespit edebilecekler. 

Rus bilim adamları, artık bilgisayar yardımıyla beyin haritası çıkarıp, kişinin yeteneklerinin geniş analizini yapacak duruma geldiklerini açıkladılar. 
Moskovaski Komsomolets gazetesinin haberine göre, Rusya Bilimler Akademisi Morfoloji Araştırma Enstitüsü uzmanları, insan beyninin tüm detaylarını gösteren haritayı kişi hayattayken çıkarmayı başardı. Gazete, bunun daha önce yalnızca kişi öldükten sonra yapılabildiğini yazdı. 

Beynin arka kısmının hareket, yan kısımlarının müzik, yan alt kısımlarının dinleme ve diğer kısımlarının farklı yeteneklerle bağlantılı olduğunu hatırlatan bilim adamları, artık bilgisayar yardımıyla beyin haritası çıkarıp, kişinin yeteneklerinin geniş analizini yapacak duruma geldiklerini kaydettiler. 


E koli bakterisi oranı 45 dakikada ölçülebilecek 

ABD'de Michigan Üniversitesi'nde geliştirilen portatif bir cihazla plajlardaki suyun E koli bakterisi oranı 45 dakikada ölçülebilecek 

Uzmanlar, yeni cihazla plajlarda sabahın erken saatlerinde deniz suyunun kontrol edilebileceğini ve insanların güvenle denize girmelerinin sağlanabileceğini bildirdi. 
"Immunomagnetic ayırıcı" adı verilen cihazla kontrol edilen deniz suyunda bulunan bakteri oranı, cihazın ışıklı göstergesindeki değerlendirme tablosunda görülebiliyor. 

5 bin dolara mal olan cihazın her kullanımında 5 dolarlık bir filtreye gerek olduğunu belirten uzmanlar, cihazın seri imalatına son denemeler yapıldıktan sonra başlanabileceğini açıkladı. 


Bilinçaltı mesajlarına karşı özel dedektör 

Anonslardan, siyasi sloganlara kadar çeşitli cümleler fark ettirmeden insan beynine kazınıyor. 

Rusya Basın Bakanı Yardımcısı Valeri Sirojenko’nun açıklamasına göre, “25’inci kare”yi saptamak üzere özel bir detektör geliştirildi ve bu cihaz ile yıl sonuna kadar tüm TV kanallarının sürekli kontrolü sağlanmış olacak. 
İtar-Tass’ın haberine göre, resmi olmayan bilgiler, Rusya TV programlarının 5’te 1’inin, “25’inci kare”yi içerdiğini ortaya koyuyor. İnsan gözünün, TV izlerken saniyede 24 kareyi algılayabildiği, 25’inci karenin ise göz tarafından fark edilmese bile doğrudan beyne etki ettiği belirtiliyor. Uzmanlara göre bu etki, beyni “yüksek derecede ikna edici” olabileceği gibi, tahrip edici de olabiliyor. Rusya Basın Bakanlığı, bu etkiyi yayınlarında kullandığı tespit edilen TV kanallarının lisanslarının iptaline dahi gidilebileceği uyarısı yaptı. 

Bakanlık kaynaklarına göre, TV’lerde yayımlanan her üç filmden birinde, 25’inci kare şeklinde, promosyon amaçlı bir slogan veya reklam yer alabiliyor. Bu slogan veya reklamlar, “başka kanal izleme” şeklindeki anonslardan, siyasi amaçları hedefleyen sloganlara kadar geniş bir yelpazeyi kapsıyor.

Rusya’nın geliştirdiği detektörün, dünyadaki benzerlerinin dördüncüsü olduğu kaydedildi. 




Kulak cihazı menenjit yapabiliyor 

İşitme özürlülerin kullandığı, iç kulağa yerleştirilen koklea (kulak salyangozu) cihazının menenjite yol açabildiği bildirildi 

Amerikan Gıda ve İlaç Dairesi'nin (FDA) cihazı kullanan kişilerde 25 menenjit ve 9 ölüm vakasını saptamasından sonra, imalatçı üç firmadan biri olan merkezi California'da bulunan Valencia'nın sözcüsü,cihazı kullananların enfeksiyon riskine karşı aşı olmaları gerektiğini söyledi. 
FDA uzmanları, cihazı takan doktorların, bu işlemden önce ve sonra hastalara antibiyotik vermeleri gerektiğine dikkat çekti ve doktorlara, hastalarını enfeksiyon açısından yakından izlemelerini salık verdi. 

Uzmanlar, menenjit vakalarının 24 saatten az bir zamanda ya da 5 yıl gibi uzun bir zaman süreci içinde meydana gelebileceğini söylediler. 

DÜNYADA 60 BİN KİŞİ KULLANIYOR
İşitme engellilere yönelik söz konusu cihaz, dünya genelinde 60 bin kişi tarafından kullanılıyor. Valencia firmasının 1996 yılından beri 10 bin, Avustralya merkezli Cochlear LTD firmasının ise son 20 yılda 40 bin cihaz sattığı bildirildi. 

Cochlear firmasının ABD'deki temsilcisi, cihazı kullananlar arasında meydana gelen her menenjit vakasından cihazın sorumlu tutulamayacağını öne sürdü. Temsilci, işitme engellilerin ameliyat sırasında başka nedenlerden ötürü de menenjit riski içinde olduklarını, cihazı kullananlarda menenjit riskinin kullanmayanlara göre daha yüksek olmadığını savundu. Cihazı imal eden diğer Avustralya firması MED-EL, henüz konuyla ilgili bir açıklama yapmadı. 


''Kapsül endoskopi''nin yolculuk hikayesi 

Ege Sağlık Hastanesi Genel Koordinatörü Op. Dr. M. Asım Çiloğlu, ''Kamera hap''la hastalık takibine başladıklarını bildirdi 

Ege Sağlık Hastanesi Genel Koordinatörü Op. Dr. M. Asım Çiloğlu, düzenlediği basın toplantısında, doğru tanı ve tedavi yanında hastanın konforu ve yaşam kalitesi de ön planda tutularak geliştirilen yeni tanısal cihazların Türkiye’de kullanılmaya başlandığını hatırlattı.
“Kamera Hap” olarak nitelendirilen “Kapsül endoskopi” yönteminin Türkiye’de ilk defa İstanbul’da Alman Hastanesi ve İzmir’deki Ege Sağlık Hastanesi’ne kullanıldığını kaydeden Dr. Çiloğlu, şu bilgileri verdi: “Kapsül endoskopi sindirim sisteminin özellikle alışılagelmiş tanısal yöntemlerle ulaşılamayan bölgelerini görüntüleme imkanı sağlayarak tanısı zor bir çok hastalığın tanınmasını sağlamakta üstelik de bunu hastaların konforunu bozmadan zahmetsizce yapmaktadır. Kapsül endoskopi bir vitamin kapsülü büyüklüğündedir ve aynı bir ilaç gibi suyla kolayca yutulur. İşlem öncesi hastalara özel sıvı diyeti uygulanmaktadır. Kapsül yutulduktan iki saat sonra hasta su içilebilmekte, dört saat sonra da yemek yiyebilmektedir.” 

NELER YAPIYOR?

Kapsülün ağza alındığı andan itibaren geçtiği ağız, yemekborusu, mide, ince bağırsak ve kalın bağırsaktan saniyede iki kez fotoğraf çektiğini anlatan Dr. Çiloğlu, yaklaşık 7-8 saat süren seyahat esnasında, “kameralı hap”ın binlerce fotoğraf çekerek bu görüntüleri bele takılan bir kayıt cihazına gönderdiğini söyledi. 

Bu süre içinde hastanın günlük işlerine devam edebildiğini dile getiren Dr. Çiloğlu, işlemin sonunda kayıt cihazının bilgisayara bağlandığını ve doktorun bunu bir video filmi şeklinde izleyerek değerlendirdiğini belirtti. Kapsülün sekiz saat sonra vücuttan doğal yolla atıldığını kaydeden Dr. Çiloğlu, sistemin 250 bin dolara mal olduğunu savunarak, “Bu tanı yönteminin vatandaşa maliyeti 1 milyar 250 milyon lira civarında olacak. Bir yıl sonra bu cihaza yerleştireceğimiz uzaktan kumanda aletiyle de doku örneği de alacak hale geleceğiz” dedi.

Gastroenterolog Dr. Nermin Kılınçsoy da, bu sistemin dünyada ABD, İngiltere, Avustralya ve Almanya’da bir yıldır kullanıldığını söyledi. Kılınçsoy, sistem ile sindirim sistemindeki kanamalı yerlerin anında tespit edileceğini, 30-40 çeşit ciddi hastalığın da erken tanısının sağlanacağını belirtti.


İç kanama geçiren insan gözünden anlaşılacak 

Trafik kazası geçiren kişilerin iç kanama geçirip geçirmediği, gelecekte göze bakılınca anlaşılabilecek. 

ABD'de geliştirilen bir lazer cihazıyla retinadaki değişiklikler ölçülerek, iç kanama olup olmadığı tespit edilecek.
Alman Rheinische Post gazetesinin internet sayfasında yayınlanan habere göre, New Jersey eyaletindeki Sarnoff firması tarafından geliştirilen lazer cihazla, hastanın iç kanama geçirip geçirmediği, daha erken anlaşılacak. 

''Retinal Oximeter'' ismi verilen cihazla, retinadaki toplardamarların içindeki kanın oksijen oranı, değişik renklerdeki lazer ışın demetiyle kısa sürede ölçülüyor. İç kanama olduğunda, bu toplardamarlardaki kanın oksijen oranı hızla düşer. 

Uzmanlar, kaza geçiren birçok insanın hayatının bu yöntemle kurtarılabileceğini belirtti. 

Cihazı küçültmek için çalışan bilim adamları, klinik deneylerin kısa sürede başlatılacağını açıkladı. Aniden düşen tansiyon ve hızlanan nabız olarak bilinen iç kanama belirtileri, çok güvenli değil. 

Yoğun kan kaybında büzüşen kan damarları, en önemli organlara kan ulaştırmaya çalışır. Bu durumda tansiyon kan kaybının yüzde 25 ila30'a ulaştığında aniden düşer. Bu kadar kan kaybeden yaralıyı kurtarmaolasılığı da düşüktür. Nabız da yoğun ağrı ya da geçirilen şokun etkisiyle hızlanıyor olabilir. 


Yapay göz umut veriyor 

Uzay Yolu'ndan (Star Trek) esinlenen Amerikalı bir doktor, yapay göz geliştirdi. Göz, dizinin görme özürlü baş mühendisinin kullandığı cihazın mantığıyla çalışıyor. 

Beyindeki görsel korteksi uyararak, ışık sağlayan cihaz, mini bir televizyon kamerası ile mikrobilgisayar ve uyarıcı monte edilmiş özel bir güneş gözlüğünden oluşuyor. 
Kafatasının arka kısmına yerleştirilen mini bir cihaz, ince elektrotlarla beynin görsel bölgesine bağlanarak, görme özürlü insanın şekilleri beyaz lekeler halinde görmesini sağlıyor. 

Cihazı kullanan görme özürlü insan, beyaz şekillere alışarak, zamanla normal hareket edebiliyor. 

Dr. Dobella, protez sistem olarak nitelendirilen cihaz ile görme özürlülerin özel bir arazide araba kullanabileceğini, pencereden baktığı zaman ağaçları görebileceğini ve önündeki engellere takılmadan yürüyebileceğini belirtiyor. 

Amerikan Yapay İç Organlar kuruluşunun 48. genel kurulunda tanıtılan cihazın, 98 bin dolara mal olduğu ve görme özürlülerce kullanılmaya başlandığı bildirildi. 

St. Louis Üniversitesi uzmanlarından Dr. Kenneth R. Smith'in Portekiz'de bir kişiye taktığı cihazın, kaza ve çeşitli nedenlerle görme duyusunu kaybedenler için yeni bir umut olduğu belirtildi. 



ABD'den kan şekeri cihazına onay 

ABD Gıda ve İlaç Dairesi (FDA), kan şekeri test bandını okuyup değerleri hafızasına alabilen cihazı onayladı 

Kandaki şeker oranını tespit edip değerleri istendiği zaman hastaya gösterebilen cihaz ile şeker hastaları, sürekli değer yazmak zorunda kalmıyorlar. 
Ayrıca, cihazda saklanan değerler, bilgisayara aktarılabiliyor. 


Damar tıkanıklığına son 

Tıkalı kalp damarlarının açık kalmasını sağlayan ''Cypher'' adlı salınımlı yeni bir tel kafes (stent) geliştirildi. 

Antalya’nın Kemer İlçesi’ndeki Magic Resort Otel’de devam eden 9. Ulusal Uygulamalı Girişimsel Kardiyoloji Toplantısı’nda, “Cypher” adlı by-pass ameliyatlarında da kullanılan ve kalp damarlarının açık kalmasını sağlayan tel kafes tanıtıldı. 
Tanıtım nedeniyle basın toplantısı düzenleyen İtalya St. Rafael Hastanesi’nden Kalp Cerrahisi Uzmanı Dr. Robert Falotico, ölümü belirleyen en büyük hastalık grubu olan kalp rahatsızlıklarının tedavisinde, ilaç, balon veya tel kafes (stent) uygulamalarına gidildiğini, ancak bu yaklaşımların tümünde eksiklikler bulunduğunu belirtti. Kalp damarlarını açmak için uygulanan by-pass ameliyatlarının çok ciddi bir cerrahi girişim olduğuna dikkati çeken Dr. Falotico, bu ameliyatlarla damarlara stent takılmasının ardından, damarların yeniden daralması veya tıkanıklık görülebildiğini ve hastaya tekrar tekrar yeni stent takmak zorunda kalındığını kaydetti. 

Milan Colombus Üniversitesi’nden Dr. Antonio Colombo ise, Cypher’in takıldığı hastaları 2 yıl boyunca izlediklerini ve eski stentlere oranla birçok sorunun ortadan kalktığını gözlemlediklerini söyledi. Toplantıda söz alan Akdeniz Üniversitesi Tıp Fakültesi’nden Prof. Dr. Oktay Sancaktar da, dünyada her yıl 5 milyon insana by-pass ameliyatı uygulandığını, gelişmiş ülkelerde kalp rahatsızlıkları sonucu ölümlerin yüzde 40 oranında olduğunu vurguladı. Türkiye’de 1 milyon 600 bin kalp hastası bulunduğuna dikkati çeken Prof. Dr. Sancaktar, “Her yıl 15 bin hastaya by-pass uygulanıyor. Bu hastalarla birlikte yaklaşık 26 bin kişiye stent takılıyor. Ancak damarların yeniden daralmasını önlemekte bu yöntemler yetersiz kalıyordu. Yeni bir stent olan Cypher, bu sorunu büyük ölçüde ortadan kaldırıyor” diye konuştu. 

Bir gazetecinin, yeni stentin maliyetine ilişkin sorusu üzerine Dr. Antonio Colombo, tek seferde uzun süreli çözüm sağladığı ve tekrar tekrar operasyona gerek duyulmadığı için Cypher’in daha ekonomik olduğunu söyledi. 

YENİ STENTİN ÖZELLİKLERİ

Yeni stent Cypher’in, ameliyat sonrası sıklıkla görülen kalp damarlarında daralma ve yeniden tıkanmayı büyük ölçüde giderdiği açıklandı. Üzerinde özel bir kaplama maddesi bulunan yeni stentin, 2 yıldır dünyanın çeşitli ülkelerinde hastalar üzerinde denendiği belirtilirken, eski stentlere oranla tıpta devrim yaratacak bir buluş olduğu ifade edildi. Stentin üzerindeki kaplama maddesi nedeniyle, damarlardaki tıkanmayı önlediğine dikkat çekildi. 

Yeni kaplamalı stent Cypher, İtalya ve Antalya’daki Akdeniz Üniversitesi Hastanesi’nde hastalara uygulandı ve operasyon basın toplantısı sırasında canlı yayınla katılımcılara aktarıldı. 




İç kanamayı ortaya çıkaran cihaz geliştirildi 

Amerikalı bilim adamları, kandaki oksijen seviyelerini izleyerek, iç kanamayı ortaya çıkaran bir cihaz geliştirdi. 

Şimdiye kadar renkli televizyon ve video buluşlarına imza atan New Jersey'deki Sarnoff Derneği'nde görevli araştırmacılar, gözde kandaki oksijen yoğunluğunu ölçerek, iç kanamayı hızla tespit eden bir cihaz geliştirdiler. 
New Scientist dergisinde yayımlanan araştırmada, göze, göz atardamarıyla pompalanan kandaki oksijen oranının en az yüzde 95 olduğu, bu oranın kanama görülen hastada da aynı seviyede kaldığı belirtildi. 

Gözdeki damarlarda bulunan kandaki oksijen yoğunluğunda görülen düşüş ise göze daha az kanın pompalandığı ve iç kanama olduğu anlamına geliyor. 

Retinal oksijen ölçer adlı cihaz, iç kanamanın ilk evresini haber vererek, doktorların kanamaya anında müdahale etmesini sağlıyor. 

Sarnoff Derneği'ndeki araştırmacıların, hastanelerde rahatlıkla kullanılabilmesi için cihazın ebatını küçülttükleri belirtiliyor. 

İç kanamayı tespit eden bir başka yöntem de kan basıncı ölçümü, ancak hasta vücudundaki kanın yüzde 25 ila 30'unu kaybettikten sonra kan basıncında düşüş görülüyor. 


Şifozrenler için otomatik ilaç verici cihaz geliştirildi 

Pennsylvania Üniversitesi uzmanları, şizofreni hastaları için deri altına yerleştirilebilen ve otomatik olarak hastanın kan dolaşım sistemine... 

Pennsylvania Üniversitesi uzmanları, şizofreni hastaları için deri altına yerleştirilebilen ve otomatik olarak hastanın kan dolaşım sistemine ilaç verebilen bir cihaz geliştirdi.
Normal bir jeton büyüklüğündeki cihaz, hastaya gerekli dozda ilacı otomotik olarak verebiliyor.

Bu cihazın, 5 ay müddetçe hastanın ilaç almasına gerek kalmadan vücuda anti-psikoz ilaçları verebildiğine değinen uzmanlar, bir yıl boyunca ilaç aktarımı yapabilecek cihaz üzerinde çalıştıklarını da belirtti.

Şizofreni hastalarında ilaç kullanmanın büyük bir sorun olduğu ve birçok hastanın ilaç kullanmadığı veya kullanmak istemediği için toplumda sorun olabildiği kaydedildi.

Yeni cihazın, şizofreni hastalarının toplum içinde normal hareket edebilmelerini saglayabileceği bildirildi.

Lokal anesteziyle 15 dakikada vücuda yerleştirilebilen cihazın yeni klinik denemelerden sonra piyasaya sürülmesi düşünülüyor.

Araştırma raporu, Scientific Journal adlı dergide yer aldı. 


Saçsızlık problemine kolay ve kalıcı çözüm 

Hem erkekler hem kadınlar için en önemli estetik sorunlardan biri olan saç azlığı biyolojik olarak cilde uyumlu ve laboratuvar ortamında... 

(Habersaglık-Istanbul) Hem erkekler hem kadınlar için en önemli estetik sorunlardan biri olan saç azlığı biyolojik olarak cilde uyumlu ve laboratuvar ortamında üretilmiş biofibre olarak adlandırılan saç telleriyle kısa sürede çözümlenebiliyor. 
Sağlıklı ve gür saçlara sahip olmak, binlerce yıldır hem kadınların hem de erkeklerin gündemindeki en önemli konulardan biri. Yaşın ilerlemesi, hastalıklar, hormonal sorunlar, kimyasal uygulamalar, kazalar ve yanık gibi nedenlerle saç kaybına uğrayan kişilerin artık istedikleri gibi bir görünüme sahip olmaları mümkün. 

Acıbadem Bağdat Cad. Polikliniği’nde hizmete giren biofiber saç implant sistemi saçsızlık problemine kalıcı ve doğal görünümde bir çözüm üretiyor. Biyolojik olarak cilde uyumlu ve laboratuvar ortamında üretilmiş, biofibre olarak adlandırılan saç telleri kısa sürede kafa derisine ekilerek saçsızlık sorununu ortadan kaldırılabiliyor. Bu yöntemden saçı olmayan veya az olan ve daha gür görünmesini isteyen herkesin yararlanması mümkün. Biofiberler , kişilerin saçlı derisine basit ve çok kısa süreli bir işlem ile ekiliyor. İstenilen sıklıkta ve sayıda ekilebilen saç telleri ile artık, kadın ve erkeklerdeki saçsız alanlar, dökülme problemi ayırt edilmeden kolaylıkla saçlı hale dönüştürülebiliyor.

Nasıl uygulanıyor? 

Uygulama da öncelikle kişinin saç rengine uygun saç telleri tesbit ediliyor. Kişiye küçük bir test uygulaması yapılarak 14-30 gün bekleniyor. Kişinin biofiberlere uyumu gözlendikten sonra uygulama günü belirlenerek steril ve tıbbi koşullar altında hazırlanmış saç fiberleri uzman doktorlar tarafından saçsız alanlara ekiliyor. Böylece biofiber ekimi sayesinde kısa sürede, kişi saçlı ve estetik bir görüntüye kavuşturulabiliyor.

Biofiber sisteminin başarısını gösteren birçok araştırma bulunuyor. 196 kişiye biofiber uygulaması yapıldıktan sonra iki yıl süreyle takip edilmiş. Bu süre içinde kişilerin yüzde 86 ’sında hiçbir sorun gözlenmemiş. Uygulama yapılan kişilerin yüzde 11’inde hafif bir enfeksiyona rastlanmış, yüzde 1.53 ’ünde ekim hatası nedeniyle biofiberlerde kıvrılmaya rastlanmış ve çıkarılmış. Ekim yapılan kişilerin yüzde 1.02 ’sinde ise reaksiyon geliştiği için biofiberler çıkarılmış.

Bu sistem eğitimli uzman hekimler tarafından uygulanan tıbbi bir yöntem. Yöntem hakkındaki deyatlı bilgilendirme hekim tarafından yapılmakta. Kesinlikle takıp çıkarılan veya kafaya yapıştırılan bir peruk sistemi değil. Her saç fiberi cilde tek tek ekildiği için görünüm olarak kişinin kendi saçından ayırt edilemiyor. Kişinin beğenisine yönelik üst düzeyde bir doğal görünüm sağlıyor. Biofiber İmplant Sistemi sadece dökülme sonucu saçsız kalan alanlara değil, yaralanma ve yanık nedeniyle saçsız kalan alanlara da başarıyla uygulanabiliyor. Biofiber İmplant Sistemi 13 standart renkte bulunuyor. Doğal saç gibi yıkanıp kurutulan biofiber tercihe göre düz dalgalı ve kıvırcık olarak imal edilebiliyor. 

Biofiber implant sistemi kullanan hastaların sağlıklı ve uzun süreli bir estetik sonuç için hekimlerin işlem öncesi ve sonrasındaki önerilerine sıkıca uymaları gerekiyor. 




Kalp krizini haber veren cihaz geliştirildi 

İngiltere'de doktorlar, insanları kalp rahatsızlıkları konusunda uyaran, kişisel kullanıma uygun bir kalp krizi dedektörü geliştirdiler 

Kraliyet Bournemouth Hastanesi doktoru Michael Vassallo, cihazı geliştirmekteki amaçlarının, insanların kalplerinde bir rahatsızlık ortaya çıkması halinde bundan haberdar olmaları ve zamanında doktora başvurmaları olduğunu söyledi.
Vassallo, üretiminin 2-3 yıl içinde yapılacağını belirttiği cihazın ''100 sterlinden daha az bir fiyata'' satın alınabileceğini umduğunu bildirdi.

Dr. Vassallo, kalplerinin durumunu kontrol etmek isteyen herkesin cihazı kullanabileceğini, ancak özellikle yüksek tansiyonu olan ve sigara içen yüksek risk grubundakilerin bu cihazdan yararlanmasında fayda bulunduğunu söyledi.

Hasta cihazı ilk aldığında, kalp ritmini ölçüyor ve cihaz bu ölçümleri ayrıntılı bir şekilde kaydediyor. Eğer hasta göğsünde ağrı hissederse cihazla yeni bir test yaparak kalp krizi işareti olup olmadığını anlıyor.

Dr. Vassallo, göğüs ağrısı çeken hastaların muayene olmak için saatlerce beklediklerini ve sonunda kalp krizi hastalarının yüzde 30'unun gerekli müdahale yapılamadan öldüğünü belirterek, cihaz kullanımının bunu engelleyeceğini söyledi. 





Anti-kanserojen madde üreten bakteri bulundu 

ABD’nin Kentucky bölgesinde mağarada bulunan yeni bir bakterinin, anti-kanserojen madde ürettiği tesbit edildi. 

Amerikan Mikrobiyoloji Kuruluşu’nun 102’nci genel kurulunda açıklanan raporda, anti-kanserojen maddenin, kanser tümörlerinin büyümesini sağlayan damarları oluşturan proteinin etkisini önlediği bildirildi. 
Kanseri önleme konusunda, laboratuvarlarda kimyacılar tarafından üretilen sentetik maddelerin yerine doğal maddelerin araştırıldığına değinen uzmanlar, doğada bulunan maddelerin, sentetik maddelerden daha çok çeşit sergilediğini ve daha kompleks bir yapı ortaya koyduğunu kaydetti. Kanser tümörlerinin oluşturduğu yeni kan damarlarının önlenmesi sonucu tümörlerin büyümesinin durdurulabildiği biliniyor. 





Bebeğinize doğmadan dokunabileceksiniz 

Yeni geliştirilen bir ultrason teknolojisi, anne adayının karnındaki bebeğe ''dokunmasını'' sağlıyor. 

Yeni teknik, New Mexico'daki bir şirket tarafından, üç boyutlu ultrason teknolojisine, dokunma hissi veren bir unsurun eklenmesiyle geliştirildi. 
E-Touch adı verilen bilgisayar yazılımı sayesinde, aile fertleri, doğmasını beklemeden bebeklerine dokundukları hissini tadabilecek.

Dokunma hissinin, anne karnındaki bebeğin ultrason görüntüsü üzerinde gezinen, pikap iğnesine benzer özel bir iğne vasıtasıyla duyulduğu belirtildi. 

Dokunma teknolojisinin, ceninin gelişimini izlemek, herhangi bir anormallik olup olmadığını saptamak açısından da çok yararlı olduğu bildirildi. 


Hemofili hastalarının sünnet fobisi sona erdi 

Doğuştan başlayıp ömür boyu süren bir ''kanama ve pıhtılaşamama'' hastalığı olan Hemofili’ye yakalanan erkeklerin korkulu rüyası sünnet... 

Türkiye Hemofili Derneği Başkanıs Prof. Dr. Bülent Zülfikar, “hemofili hastalarında ilk defa bizim uyguladığımız pille çalışan ‘termokoter’ adlı aletle, hem risk ortadan kalkıyor, hem de hasta çok daha çabuk iyileşiyor” dedi. 
Doğuştan başlayıp ömür boyu süren bir “kanama ve pıhtılaşamama” hastalığı olan Hemofili’ye yakalanan erkeklerin korkulu rüyası sünnet, “Türkiye modeli” ile fobi olmaktan çıkıyor. 

Türkiye Hemofili Derneği Başkanı ve İstanbul Üniversitesi (İÜ) Onkoloji Enstitüsü Öğretim Üyesi Prof. Dr. Bülent Zülfikar, yaptığı açıklamada, kromozomlardan dolayı sadece erkeklerde görülen hastalığın en önemli nedeninin kanda pıhtılaşmayı sağlayan faktör 8 veya 9 proteinlerinin doğuştan bulunmaması veya eksikliği olduğunu söyledi. Bu nedenle hastalara yapılacak her türlü cerrahi müdahalenin, içinde hematoloğun da bulunduğu özel bir ekibin kontrolü altında gerçekleşmesi gerektiğini vurgulayan Prof. Dr. Zülfikar, bunlardan birinin de sünnet olduğunu kaydetti. 

Prof. Dr. Zülfikar, şunları söyledi: “Hastalığın yüzde 75’i genetik. Bu nedenle hemofili hastası bulunan her 3 aileden birinde mutlaka sünnetten dolayı ölen vardır. Aileler bu deneyimi yaşadıkları için sünnet onlar için korkulu rüyadır. 

Normalde kullanılan ancak hemofili hastalarında ilk defa bizim uyguladığımız pille çalışan ‘termokoter’ adlı aletle, hem bu risk ortadan kalkıyor, hem de hasta çok daha çabuk iyileşiyor. Bu modeli dünyada ilk defa biz uyguladık. Isı enerjisi kullanılarak hem doku kesisi yapılıyor, hem de kesilen bölümdeki dokular kaynaştırılıyor. Lokal anestezi ile yapılan bu uygulama 10-15 dakika sürüyor. Ve müdahale sırasında mutlaka hematolog ve üroloğun yanı sıra bir de hematoloji hemşiresi bulunuyor.” 

Haydarpaşa Numune ve Şişli Etfal hastanelerinde uygulanan bu yöntemin yurtdışında da ilgi gördüğünü anlatan Prof. Dr. Bülent Zülfikar, “Türkiye modeli dediğimiz bu yöntem için Azerbaycan, Tunus ve Suriye’den de talep geldi” dedi. 




Cilt kanseri teşhisinde teknolojik gelişme 

Dünyada cilt kanserinden ölüm oranının en yüksek olduğu Avustralya'da bilim adamları, hastalığı erken teşhis edebilecek ''görüntü tabancası'' geliştirdi. 

Avustralya hükümetinin, bir tabanca veya kurutma makinesine benzeyen tarayıcı aletin gelişmesine yardımcı olan bilimsel kuruluşu Commonwealth Bilim ve Endüstri Araştırma Örgütü (CSIRO), aletin ciltteki kitleleri klinik tetkiklerden daha kolay ve önce saptayabildiğini bildirdi. 
Cilde yerleştirilen aletin, derideki olası hastalıklı noktaların görüntüsünü alarak, kanserli olup olmadığını belirlediği kaydedildi. 




Kalpte Contak CD mucizesi 

ABD Gıda ve İlaç Dairesi, hem kalbin atış hızını ayarlayan, hem de ani kalp durması halinde kalbi tekrar çalıştıran yeni kalp cihazı Contak CD’yi onayladı. 

Contak CD cihazı, ileri derecede kalp yetersizliği bulunan ve ilaçla tedaviye cevap vermeyen hastalarda kullanılabilecek. Cihazın denendiği hastalardan bazılarının egzersiz yapacak duruma geldiği, bazılarında ise çok az gelişme kaydedildiği belirtildi.
44 bin 475 dolar fiyatla satılacak cihazın, diğer defibrilatörlerden daha uzun süre insan vücudunda kalabileceği kaydedildi. ABD’de 5 milyon kişide konjestif kalp yetersizliği bulunduğu, hastaların ancak yarısının 5 yıl ve daha fazla hayatta kalabildiği belirtildi.


Fareler, deprem enkazında insan arayacak 

Bilim adamları, 500 metre uzaklıktan bilgisayarla kontrol edilebilen farelerin, deprem kurbanlarının bulunması veya bombaların imha edilmesinde kullanılabileceğini bildirdi. 

Farelerin, beyinlerine yerleştirilen elektrik sondaları aracılığıyla koşmaları, tırmanmaları veya sağa-sola dönmelerinin sağlandığı belirtildi. Hareket sinyallerinin, farenin sırtına bağlanan bir radyo alıcısıyla, farenin beynine bir bilgisayardan iletildiği kaydedildi. 
Küçük ve çevik olan güçlü koku alma duyguları bulunan farelerin, patlayıcıların araştırılması veya insan bedeninin bulunmasında eğitilebileceği belirtildi. 

Tehlikeli görevler için hayvanların beyinleriyle oynamanın ahlaki soruları gündeme getirmesine karşılık, bu farelerin diğer fareler kadar uzun yaşadığı ve normal hayat sürdüğü belirtiliyor. 




Domuz ve insan hücrelerinden domuz klonlandı 

Tayvan’da ilk kez insan ve domuz hücreleri kullanılarak domuz klonlandı. 

Hayvan Teknoloji Enstitüsü’nden yapılan açıklamada, sezaryenle alınan 2 hafta ila 2 aylık 3 klon domuzun sağlık durumunun çok iyi olduğu belirtildi. 
Araştırmacı Wu Shinn-chih, ilk önce, insan ve domuzdan alınan hücrelerin 3 yaşındaki bir domuza nakledildiğini, nakledilen genetik maddeler arasında insanda pıhtılaşmayı sağlayan etmenler ve domuz proteini bulunduğunu söyledi. Wu, bilim adamlarının daha sonra, klonları yaratmak amacıyla domuzun kulağından hücreler alarak, bunu diğer domuzların yumurta hücrelerine enjekte ettiklerini belirtti. 

Hayvan Teknoloji Enstitüsü Müdürü Wong Chung-nan, daha önce 5 yabancı kuruluşun başarılı bir şekilde domuz klonladığını, ancak Tayvan’da ilk kez tek hücre yerine iki hücreden klonlama yapıldığını kaydetti. 

Wong, klonlamaya insan hücresi de eklenmesinin, klonlanan hayvanların insandaki pıhtılaşma faktörü bulunan süt vermesine imkan sağlayacağını, bunun da hemofili hastalarının tedavisinde kullanılabileceğini ifade etti. Sütün domuz proteini de içereceği, bunun da yavru domuzlarda ishali engelleyebileceği kaydedildi. 





Bağırsak kanserini önlemede röntgen teknolojisi 

İngiltere’de geliştirilen ve bağırsaklarda polip gelişimini çok erken tespit edebilen yeni bir röntgen teknolojisi ile bağırsak kanserlerinin büyük ölçüde önlenebileceği açıklandı. 

Bilim adamları, yeni teknolojinin 55-64 yaş arasındakilere uygulanmasıyla, bu gruptaki ölüm oranının yüzde 40 azaltılabileceğini belirttiler. Bu yaş grubunda yılda yaklaşık 2000 kişi bağırsak kanserinden hayatını kaybediyor. 
İngiltere’de her yıl 34 bin kişi bağırsak kanserine yakalanıyor ve bunların 16 bini ölüyor. “Sismoidoscopy” adı verilen yeni röntgen tekniğiyle, bağırsakların alt bölümüne yerleştirilen ince bir tüpün ucundaki kameranın, bağırsaklardaki polip oluşumlarını teşhis edebildiği belirtildi. 




MR'da renkli dönem 

Hastalıkların teşhisinde son yıllarda gittikçe daha çok kullanılan ''Manyetik Rezonans''(MR) yöntemi, Yıldız Teknik Üniversitesi Öğretim Üyesi... 

Hastalıkların teşhisinde son yıllarda gittikçe daha çok kullanılan “Manyetik Rezonans” (MR) yöntemi, Yıldız Teknik Üniversitesi Öğretim Üyesi Yard. Doç. Dr. Bülent Bayram’ın geliştirdiği teknikle renkli hale getirildi.
Yıldız Teknik Üniversitesi öğretim üyeleri Prof. Dr. Nevzat Gürmen ve Doç. Dr. Zübeyde Alkış’ın katkılarıyla geliştirdiği yöntem hakkında bilgi veren Yard. Doç. Dr. Bayram, iç organlar ile fonksiyonlarının görüntülenmesi için kullanılan MR tekniğinin dünyada şimdiye kadar siyah-beyaz görüntülerle uygulandığını anlattı. 

Yard. Doç. Dr. Bayram, 1994 yılında doktora çalışması için gittiği Almanya’daki radyolog arkadaşının bir çocuğun beyin MR’ının filmini incelemesini istediğini belirterek, şöyle konuştu: “Radyolog arkadaşım, filmde bir tümör olduğunu, ancak profesörünün bu tümörü göremediğini söylüyordu. Ben uzaktan algılama ve uydu görüntüleriyle uğraşıyorum. Ona, ‘biz uydu verilerinden dağları, ovaları, ağaçları, suları ayırabiliyoruz. Beyin anatomisi konusunda bana biraz bilgi verebilirsen bunu da herhalde ayırabiliriz’ dedim. Gerçekten de tümörü bulduk ve o çocuk da ameliyat olarak kurtuldu. MR filmlerine ilgim bu olayla başladı.” 

Türkiye’ye döndükten sonra MR cihazları ve tekniği üzerinde araştırma yaptığını, MR filmlerinin nasıl oluştuğunu incelediğini ifade eden Yard. Doç. Dr. Bayram, araştırmasında bu işin çok daha hızlı ve farklı bir biçimde yapılabileceğini fark ettiğini kaydetti. 

Dünyada henüz bir çalışmanın yapılmadığı bu konu üzerinde yaklaşık 5 yıl önce Prof. Dr. Gürmen ve Doç. Dr. Alkış’la birlikte çalışmaya başladıklarını anlatan Yard. Doç. Dr. Bayram, sözlerini şöyle sürdürdü: “Biz mühendis olarak görüntü işleme yöntemleriyle MR filmlerini renklendiriyoruz. Bu amaçla bir bilgisayar yazılımı geliştirdik. MR filmini cihazla tarıyorsunuz. Doğrudan dijital görüntü üreten MR cihazları da var. Ama biz onlarla değil, film üzerinde çalıştık. Filmi bilgisayara veriyorsunuz, kısa bir süre sonra renklendirilmiş MR’ı elde ediyorsunuz. Buradaki yöntem, MR’ın farklı fazlarda üretilebilmesine dayanıyor. Yani farklı manyetizmalarda görüntüde oluşan bilgi farklılaşıyor. Bu farklı bilgileri biraraya getirerek, tek anlamlı bir bilgi, yani renkli MR’ı üretiyoruz. Bunu, tamamen sayısal görüntü işleme yöntemleriyle gerçekleştiriyoruz. MR filmlerinin bilgisayar tarafından tamamen otomatik olarak renklendirildiği bu yöntemin, insan gözünün yanılmasını zorlaştırarak rahatsızlıkların daha kolay tespit edilmesini sağlayacağını düşünüyoruz. Çünkü renkli görüntüde daha fazla bilgi var.” 

DPT’NİN DESTEĞİ VE PATENT

Yard. Doç. Dr. Bayram, Devlet Planlama Teşkilatı’nın desteğiyle geliştirilen yöntem için Türk Patent Enstitüsü’nden 10 yıllık patent aldıklarını dile getirdi. Yöntemin hayata geçirilmesi amacıyla tıbbi bir çalışma gerçekleştirmeyi planladıklarını da anlatan Yard. Doç. Dr. Bayram, bunun için tanısı zor 100 vakayı ele alarak, “renkli MR’ın tanıyı kolaylaştırıp kolaylaştırmadığının” araştırmasını yapacaklarını bildirdi. Çalışmalarının sonraki aşamasının ise “tanı veri tabanı” oluşturmak olduğunu vurgulayan Yard. Doç. Dr. Bayram, MR filmi üzerinde bilgisayarda tanıyı koyduktan sonra “hangi tür tümör veya vaka” olduğunu gösterecek bir sistem geliştireceklerini kaydetti. 

“Çalışmamızın üçüncü aşaması da verileri değerlendirmeyi insana bırakmadan, MR’da görülen anomalileri yüzde 80-90 doğrulukta bilgisayarın tespit etmesini sağlayacak bir sistem kurmak” diyen Yard. Doç. Dr. Bayram, yöntemle ilgili hazırladığı makalenin de yakında uluslararası bir bilim dergisinde yayınlanacağını sözlerine ekledi. 


Yapay retina geliştirildi 

Amerikan Deniz Kuvvetleri laboratuvarlarında geliştirilen bir bilgisayar yongasının, gözdeki hasarlı retinanın yerini alarak, retina görevi yapabileceği bildirildi. 

Görme özürlülere sürekli görüntü sağlayabileceği belirtilen ve doğrusal olmayan hücresel şebeke şeklinde çalışan yonganın, normal bilgisayar yongalarından daha hızlı çalıştığı ve çok daha az enerji harcadığı kaydedildi. 
Yonganın, planlandığı gibi çalışması halinde, hiç görmeyen insanlara görme yeteneği sağlayacağı düşünülüyor. 

Gözde retina görevi yapabilecek yonga 1 santimetrekare büyüklüğünde. Aynı yonganın, gerçek zamanda kalbin 3 boyutlu görüntüsünü verebildiği ve tıbbın bu alanında da kullanılabileceği bildirildi. 


Vücut içine kamera teknolojisi 

Japon uzmanların geliştirdiği minik kamera hap gibi yutulduktan sonra vücut içinde gezdiği bölgelerin görüntülerini çekecek. 

Tıbbi optik cihaz geliştirme konusunda uzman RF System Lab. şirketi, 1 cm genişliğinde, 2.3 cm uzunluğundaki kameranın, hap gibi yutulduktan sonra vücut içinde gezdiği bölgelerin görüntülerini çekeceğini ve yakında güncel endoskopi aygıtlarının yerini alacağını bildirdi. 
Mini kamera denemeleri, üç aya kadar insan üzerinde yapılmaya başlayacak. 

Şirket sözcüsü, "Kapsül içindeki kamera, işini bitirdikten sonra vücuttan atılacak. Kamera henüz tek kullanımlık, ancak kullanılmış kameraların yeniden nasıl kullanılabileceğini araştırıyoruz" dedi.

Sözcüye göre, kameralı kapsüller 100 dolardan ucuza satılacak, ancak uzaktan kumanda aygıtı ve monitörlerin maliyeti 10 bin doları bulabilecek. 

Sözcünün verdiği bilgiye göre, pilsiz çalışan kamera vücut içinde mikrodalga sistemiyle hareket ediyor ve kendi ekseninde dönerek bağırsakların panoramik görüntüsünü çekebiliyor. 




EUTELSAT Türk Doktorlarını Dünyaya Bağlıyor 

Uydu operatörü EUTELSAT EMISPHER ve MED NET’U adlı iki yeni projeyle Türkdoktorlarını ve üniversitelerini dünyaya bağlamaya hazırlanıyor. 

Çapa Tıp Fakültesi’nin EUTELSAT’la gerçekleştirdiği işbirliği sayesinde Türk doktorları hastalarını tedavi ederken yabancı meslektaşlarının görüşlerini anında alabilecekler. Ege Üniversitesi ise EUTELSAT’la uzaktan eğitime merhaba diyecek. 2002 sonuna kadar tamamlanması planlanan projelerden EMISPHER Projesi Türk doktorlarının kilometrelerce uzaktaki yabancı meslektaşlarıyla fikir alışverişine olanak tanırken, MED NET’U adlı eğitim projesi de üniversitelere uzaktan eğitim olanakları sunacak.
Uluslararası Telekomünikasyon Birliği tarafından 18 - 27 Mart 2002 tarihleri arasında düzenlenen Üçüncü Dünya Telekomünikasyon Kalkınma Konferansı’na katılmak üzere Türkiye’ye gelen EUTELSAT Kurumsal İş Geliştirme Direktörü ve CEO Yardımcısı Jean-Paul Brillaud ve Türkiye, Ortadoğu ve Orta Asya Satış ve Pazarlama Müdürü Ali Korur düzenledikleri basın toplantısında EUTELSAT ve Türkiye pazarındaki projeleriyle ilgili bilgi verdi. 

EUTELSAT’ın dünyanın dördüncü, Avrupa’nın ise en büyük uydu operatörü olduğunu hatırlatan Jean-Paul Brillaud, HOT BIRD ve EUROBIRD ailelerinden 18 uydusuyla şirketin dünya çapında 98 milyon eve ulaştığını belirtti. EUTELSAT tarafından Avrupa ve Orta Doğuda yapılan bir araştırmanın Türkiye’nin bu bölgedeki 38 ülke içerisinde en büyük ve en gelişmiş kablo ve uydu TV pazarlarından biri olduğunu ortaya koyduğunu kaydeden Brillaud, Türkiye’de radyo – TV yayınlarından yüzde 82’sinin HOTBIRD uyduları üzerinden 3.44 milyon eve ulaştığını kaydetti. Brillaud ayrıca EUTELSAT’ın sunduğu Internet omurga hizmetlerinin yüzde 32.5’unun Türkiye’ye verildiğine dikkat çekti.

EMISPHER Projesi’yle kilometrelerce öteden teşhis

EUTELSAT’ın İstanbul Çapa Tıp Fakültesi’yle birlikte hayata geçirmeye hazırlandığı EMISPHER Projesi ile Türk cerrahlar ameliyatları sırasında Avrupalı meslektaşlarıyla görüş alışverişinde bulunabilecek, onların deneyimlerinden yararlanabilecekler. Türk doktorlar aynı proje kapsamında yabancı tıp arşivlerine ulaşabilecek, yurtdışında geliştirilen yeni teknikler hakkında anında bilgi sahibi olabilecek ve seminerlere katılabilecek.

EUTELSAT uyduları, saniyede 2 megabit’lik veri aktarma kapasiteleriyle hareketli ve hareketsiz görüntülerin ve sesin aktarımına olanak tanıyacak. Projeye dahil olan hastaneler dörde bölünmüş ekranlarda karşılarında hem farklı bir mekandaki meslektaşlarını hem de hastanın görüntülerini izleyebilecek. Böylece birbirinden kilometrelerce uzakta bulunan doktorlar, muayene sırasında hastanın durumu hakkında görüş alışverişinde bulunabilecek, birbirlerine farklı tedavi şekilleri önerebilecek.

Ege Üniversitesi’nde EUTELSAT’la uzaktan eğitim devri

Eutelsat, Avrupa Komisyonu’nun Eumedis programı (Euro-Mediterranean Information Society Programme – Avrupa-Akdeniz Bilgi Toplumu Programı) çerçevesinde de uzaktan eğitim projesini Ege Üniversitesi ile yapacağı işbirliğiyle gerçekleştirecek. Projenin 2002 yılı sonuna kadar tamamlanıp, hayata geçirilmesi planlanıyor.

Bu proje Avrupa-Akdeniz bölgesinde bilgi toplumu oluşturma yolunda önemli bir adım. Uzaktan eğitim için böylesine bir teknoloji ağının kurulması dünyanın dört bir yanında bilim alanında yaşanan değişimlerin paylaşılması açısından büyük önem taşıyor. Proje kapsamında kurulacak olan ağ ile, Fransa, İtalya, Türkiye, Yunanistan, Suriye ve Mısır’ın da aralarında bulunduğu 11 ülkede, mühendislik, ekonomi, mimarlık ve kültürel miras gibi pek çok konuda EUTELSAT uyduları aracılığıyla uzaktan eğitim verilebilecek.

Brillaud: “Yeni uydular yolda”

2002 yılında 5, 2003 yılında ise 1 yeni uyduyu daha hizmete sunmayı planladıklarını anlatan Brillaud, şirketin 2002 yılında 670 milyon Euro ciro hedeflediği ve yıl sonuna kadar halka açılacaklarını dile getirdi. Brillaud ayrıca, EUTELSAT’ın 2003’ün ikinci çeyreğinde fırlatmayı planladığı, bugüne kadar gerçekleştirdiği en büyük uydu projesi olan W3A hakkında da detaylı bilgi verdi. EUTELSAT’ın Türkiye pazarına büyük önem verdiğini kaydeden Brillaud, 7 derece doğuda, W3 uydusu ile aynı yörüngeye yerleşecek olan W3A’ nın 40 transponderinden 23’ünün Türk pazarına ayrıldığını kaydetti. Brillaud, 2003 yılının ikinci çeyreğinde fırlatılması planlanan W3A’nın, Avrupa, Türkiye, Orta Doğu, Orta Asya Cumhuriyetleri ve Afrika’yı kapsayacağını ve çokluortam, içerik dağıtım ağları ile sayısal TV hizmetleri sunacağını kaydetti.

Eutelsat hakkında

Dünyanın önde gelen uydu operatörlerinden birisi olan ve merkezi Paris’te bulunan Eutelsat S.A., Avrupa, Ortadoğu, Afrika, Güneybatı Asya ve Amerika kıtasına televizyon ve radyo yayıncılığı, internet erişimi ve multimedya hizmetleri, IP çözüm ve servisleri, kurumsal ağ çözümleri ve profesyonel iletişim uygulamaları sağlamaktadır. HOT, BIRD ve diğer uyduları aracılığıyla 98 milyon uydu ve kablolu televizyon abonesine 1000’in üzerinde televizyon ve 550 radyo kanalının yayınını yapmaktadır. Eutelsat 18 uydusuyla dünyanın en büyük dördüncü uydu filosuna sahiptir. 6 adet uydusu ise yapım aşamasındadır. Eutelsat 2001 yılndaı1 milyar Euro’ya yakın ciro elde etmiştir.(turk.internet.com) 


Akıllı otomobilden alkol uyarısı 

Geleceğin otomobili alkollü sürücüyü önce uyaracak, olmazsa ''Yola devam edemem'' diyecek. 

İngiltere'deki Bristol Üniversitesi tarafından geliştirilen ''alkol ölçüm'' sistemi, sürücü koltuğuna oturan kişinin alkollü olup olmadığını anlayacak.
Otomobilin ön göğsüne yerleştirilecek alet, sürücünün ne kadar alkol aldığını ölçecek. Alet, sürücünün trafiğe çıkmasına olanak vermeyecek düzeyde alkollü olması halinde, ''Bu halde otomobil kullanamazsınız'' uyarısında bulunacak, sürücünün bu uyarıyı dikkate almaması halinde ise otomobilin hareketini engelleyecek.

İngiltere'de Bilim Haftası kutlamaları çerçevesinde Cuma ve Cumartesi günlerinde Bristol'deki bir alışveriş merkezinde kamuoyuna tanıtılacak olan sistem, kızılötesi kamerayla sürücünün gözbebeklerinin hareketlerini izleyecek, direksiyon üzerine yerleştirilen monitör sayesinde de her türlü direksiyon hareketini kaydedecek. 




Mujde: Kalorisiz şeker üretildi 

İngiltere'nin en büyük şeker üretici ''Tate and Lyle'' adına çalışan bilim adamları, ''kalorisiz şeker'' üretmeyi başardıklarını açıkladı. 

Firma yetkilileri, yeni ürünün dişlere zarar vermediğini, kilo aldırmadığını ve şeker hastaları tarafından da kolay sindirilebildiğini söylediler.
Yeni ürünün, İngiltere'deki Gıda Standartları Enstitüsü'nden onay alması gerekiyor. Firma, önümüzdeki ay onay almayı ve ürünü sonbaharda piyasaya sürmeyi hedefliyor.

Bilim adamları, görüntü ve tat olarak normal şekerden hiçbir farkı olmayan yeni ürünün, şeker molekülleri içindeki şişmanlatıcı ve kalori verici unsurların değişikliğe uğratılmasıyla üretildiğini belirttiler.

Şekerin işlenmesi sırasında, normalin çok daha fazlası işlem yapıldığını belirten ve buna ''süper işleme süreci'' adını veren bilim adamları, bu sırada şekerin içinde bulunan ve şeker hastalarının bünyeleri tarafından sindirilemeyen moleküllerin de alındığını kaydettiler. 




Yapay mesane nakile hazır 

Amerikalı bir cerrah, dünyanın ilk yapay mesane naklini yapmaya hazırolduğunu söyledi. 

Boston Çocuk Hastanesi'nden Dr. Anthony Atala, BBC'ye yaptığı açıklamada, gerekli izni aldığında, laboratuvarda geliştirilmiş mesaneyi bir hastaya nakledeceğini bildirdi.
Atala, mesane naklinden başarılı sonuç alınması halinde zarar görmüş kalbi yeni kaslarla onarmaya ve hatta böbrek geliştirmeye çalışacağını söyledi. Laboratuvarda geliştirilmiş mesanenin, bu organı kanser, enfeksiyon ya da yaralanma sonucu tahrip olmuş kişilere nakledilebileceği belirtildi.

Boston'daki Harvard Tıp Okulu ve Çocuk Hastanesi Doku Mühendisliği Laboratuvarı'nda iki yıl önce, 6 köpeğe yapay mesane nakledilmişti. Hayvanların mesanelerinden alınan doku örnekleri, yapay organ üretiminde kullanılmak üzere, kas hücreleri ve mesane deri hücreleri geliştirmekte kullanılmıştı. Böylece elde edilen dokuya köpek mesanesi şekli verilmiş ve organ denek hayvanlarına yerleştirilmişti. Yapay mesane nakledilen köpekler rahatlıkla idrarlarını yapabilmişlerdi. Dr. Atala, şimdi insana yapay mesane nakli yapmak için ABD Gıda ve İlaç dairesi'nin iznini bekliyor ve bu izni kısa sürede alabileceğini ümit ediyor. 


Film teknolojisi gerçek oldu 

Doku damarlarındaki hemoglobinin oksijen satürasyonunu ölçen cihaz, ABD Gıda ve İlaç Dairesi tarafından onaylandı 

InSpectra adındaki doku spektrometresinin benzeri, Uzay Yolu dizisinde, dizinin kahramanlarından Dr. McCoy tarafından, kabin görevlilerinin yaşam verilerini ölçmede kullanılmıştı. 
Cihazın vücuda dokunmadan ölçüm yapan bir teknoloji ile bir diğer tekniğin karışımından meydana geldiği kaydedildi. Minneapolis merkezli Hutchinson firması tarafından geliştirilen cihazın, yılın ilk yarısında piyasaya sürüleceği açıklandı.




Yapay kalpli bir hasta daha ayakta 

Bağımsız yapay kalp AbioCor takılan 5. hasta da taburcu edildi. 

51 yaşındaki James Quinn, 70 gün hastanede kaldıktan sonra 14 Ocak’ta taburcu oldu. Emekli fırıncı Quinn, hastaneye 300 metre uzaklıktaki bir otele yerleştirildi. Hastanın bitişik odasında ise sağlığı ile ilgilenecek bir uzman bulunuyor. 
AbioCor adı verilen bağımsız yapay kalpler, şimdiye kadar 6 hastaya takıldı. AbioCor, genellikle kalp nakli yapılamayan veya kalp yetersizliğinden ölecek durumda olan hastalara takılıyor. AbioCor takılan hastalardan 3’ü hayatını kaybetti. 

ABİOCOR NEDİR?

AbioCor isimli yapay kalpte bir motor, sağlam ve esnek bir plastikten üretilen membran ve ventillerden oluşan bir pompayı yönlendiriyor. Kalp, milyonlarca kez atabilecek ve pıhtılaşma sistemini uyarmayacak şekilde yapılmış. Motoru, yaklaşık 1,5 saat dayanabilen lityum piller çalıştırıyor. Bu süre az gibi görünse de, bugüne kadar yapılan uygulamalara bakıldığında, hastaya büyük dolaşım kolaylığı sağlıyor. Piller zayıfladığında, taşınabilir bir alet yardımıyla, indükleme yöntemiyle dışarıdan doldurulabiliyor. 

Elektronik basınç ölçerler, kalp atışının, efor sarf etme, stres veya korku gibi durumlarda, ne kadar yükselmesi gerektiğini tespit ediyor. Bir yumruk büyüklüğündeki suni kalp, dakikada yaklaşık 8 litre kan pompalıyor. İki özel karıncık, akciğerleri vücuttan ayrı olarak kanla besliyor. Suni kalp, yaklaşık 1 kg ağırlığında. 





Mikroplu sulara yeni çözüm 

Sudaki mikropların ''steri-pen'' adı verilen ve morötesi ışın saçan bir kalemle yok edilmesinin mümkün olduğu bildirildi. 

Amerika'da piyasaya çıkan kalemin, özellikle yabancı ülkeler ya da kırsal alanda tatile giden turistlerin çok işine yarayacağı belirtiliyor. 
Kalemin yarım litre suyu yaklaşık 1 dakikada mikroptan arındırdığı kaydediliyor. ''Steri-pen'' adını verdiği kalemi icat eden Miles Maiden, ''morötesi ışınlar saçan özel kalemin, mikropların DNA'larını bozarak onların üremelerini engellediğini'' belirtti. 

Maiden, ''mikroplar insan vücuduna girdikten sonra, özellikle midede hızla çoğaldıkları için tehlike yaratıyorlar'' diye konuştu. 43 yaşındaki Maiden, ''morötesi ışınların mikropları etkisiz hale getirdiğini, güneş enerjisiyle ilgili bir proje üzerinde çalışırken keşfettiğini'' bildirdi. ''Steri-pen'' adlı kalemler 199 dolardan satılıyor. 




Böbrek hastalarına müjde! 

Böbrek yetmezliği çeken hastalar, uykuda da diyaliz makinesine bağlanabilecek 

Hollanda'nın Utrecht kentindeki diyaliz Merkezi'nde uygulama denenmeye başlandı. 
Hollanda Böbrek Hastaları Vakfı'ndan yapılan açıklamada, bu yöntemin, Kanada'da geliştirildiği ve başarılı sonuçlar verdiği, uygulamanın, Hollanda'da kısa sürede yaygınlaştırılmasının planlandığı belirtildi. 

Verilen bilgiye göre, bu yöntemle kanı temizlenecek hastalar, hafta birkaç kez diyalize bağlanacak, ancak diyalize bağlanma ve işlem, hasta için daha kolay olacak. Hasta, makineye bağlı olduğu sürenin büyük bölümünü uykuda geçireceği için daha az ilaç alacak. 




İlk yapay göz geliştirildi 

Kurbağa embriyonundan alınan hücrelerle yapılan ilk yapay göz, kurbağanın büyüme evresindeki hali olan 'iribaş'a başarıyla nakledildi. 

Japon bilim adamları dünyanın ilk yapay gözünü geliştirdi. 
BBC'nin web sitesinde yer alan habere göre, bilim adamları yapay gözü, görme problemlerini çözmede önemli bir adım olarak değerlendirdi. 

İlk yapay gözü geliştiren ekibin lideri Makoto Asashima, embriyondan alınan hücrenin özel bir aracın içine yerleştirildiği, sonrasında da sol gözü çıkarılmış bir iribaşa nakledildiğini belirtti. 

Araştırmacılar bir hafta sonra nakledilen gözün, görme sinirlerine bağlandığını ve iribaşın vücudunun yapay gözü reddetmediğini tespit etti. 

Profesör Asashima, aynı sürecin geliştirilerek insanlar için de uygulanabileceğini ifade etti.


Ultrasonda 4 boyutlu teknoloji 

4 boyutlu ultrason yöntemiyle anne karnındaki 3 aylık bebeğin renkli görüntüsü, kime benzediği ve tüm sağlık sorunları belirlenebiliyor 

Ultrasonda 4 boyutlu teknoloji sayesinde anne karnındaki bebeğin 3. ayından itibaren renkli görüntüsü çekilerek kime benzediği ve hangi sağlık sorunları olduğu belirlenebiliyor. Alınan bilgiye göre, 4 boyutlu renkli ultrason İstanbul’daki 3 sağlık merkezinden sonra 4’ncü olarak Kızılay Derneği Kayseri Sağlık Merkezi’nde hizmete girdi. 
Siyah beyaz ve 2 boyutlu ultrasona göre anne karnındaki bebeğin hem bir buçuk ay daha önce görüntülenmesine hem de net fotoğraf kalitesindeki renkli görüntüsünü elde etmeye olanak sağlayan 4 boyutlu (eş zamanlı) renkli ultrason, meraklı anne babaların hamileliğin 3. ayından itibaren bebeklerinin fotoğrafına kavuşmalarını sağlıyor. 

Kızılay Derneği Kayseri Sağlık Merkezi Kadın Hastalıkları ve Doğum Uzmanı Opr. Dr. Suat Altmışyedioğlu, ülkemizde yaygın olarak kullanılan eski ultrasonların hamileliğin 4,5’uncu ayından itibaren kullanılabildiğini ve yüzde 40 güvenilirliği olduğunu, buna karşın yeni ultrason cihazının süreyi bir buçuk ay kısaltıp, güvenilirliği yüzde 90’a çıkardığını kaydetti.

Dr. Altmışyedioğlu, yeni ultrason sayesinde hamileliğin çok erken döneminde yarık damak, eksik parmak, beyin, omurilikten kaynaklanan rahatsızlıkların erken tanısının sağlandığını belirterek, şunları söyledi: “Anne karnındaki bebeğin erken teşhis edilmesi gereken tüm rahatsızlıklarını ortaya koyan bu cihaz, cinsiyeti de 3’ncü aydan itibaren belirliyor. Ekrandaki pırıl pırıl renkli görüntü sayesinde anne-babalar, doğacak bebeklerinin kime benzediği bile tespit edebiliyorlar. Ultrasona giren hamile kadınlara bebeklerinin değişik pozisyonlarındaki görüntülerini fotoğraf kartına basarak, albümlerinde yer alacak ilk fotoğraflarını biz hediye ediyoruz.” 

Dr. Altmışyedioğlu, ülkemize yeni giren 4 boyutlu renkli ultrasona büyük talep geldiğini, sağlık merkezlerinin 30 milyon lira karşılığında bu hizmeti verdiklerini bildirdi. 




Yelek şeklindeki kalp cihazı ABD'de onaylandı 

ABD Gıda ve İlaç Dairesi (FDA), hastanın üzerine yelek şeklinde giyebileceği bir defibrillatörü (yüksek gerilim uygulayarak kalp kaslarının düzensiz kasılmasını önleyen alet) onayladı. 

Yeni cihazın, vücudun dışından etki eden ilk cihaz olduğu ve ameliyatla göğsün içine yerleştirilen defibrillatör aletinin yerini alabileceği kaydedildi. 
Hastanın üzerine giyeceği yeleğin içinde, göğse gelen ve cilt ile temas eden bir kemer ve kemere bağlı elektrotun ulaştığı bir monitör bulunuyor. 

Yelekteki alarmlı monitör sürekli olarak hastanın kalp atışlarını kontrol edebiliyor ve gerektiği anda elektrik şoku vererek, düzensiz kalp atışlarını kontrol altına alıyor. 

Amerika ve Avrupa'da 16 tıp merkezinde 289 hasta üzerinde denenen aletin, düzensiz kalp atışlarının kontrolünü sağlayarak, kalbin durmasını yüzde 71 önlediği saptandı. 



Kadınlardaki idrar yolları enfeksiyonuna karşı aşı 

Genellikle kadınlarda görülen ve bazı kadınlarda yılda birkaç kez meydana gelen idrar yolları enfeksiyonuna karşı, fitil şeklinde aşı geliştirildi. 

Wisconsin Üniversitesi uzmanlarının geliştirdiği aşının, bir ay boyunca etkili olduğu belirtildi. 
Yeni aşıyı idrar yolları enfeksiyonuna yakalanan kadınların bir yıl boyunca kullanabileceklerini kaydeden araştırmacılar, böylece bu enfeksiyona neden olan E koli dahil, 10 mikrobun etkisinin önlenebileceğini kaydetti. 



Samoa'daki Mamala ağacından AIDS ilacı geliştirildi 

Okyanusya'daki Samoa Adaları'ndan iki yerli doktor kadının, yağmur ormanındaki mamala ağacının iyileştirici gücüne dair bilgisinden yararlanılarak AIDS ilacı geliştirildi. 

ABD'li kar amacı gütmeyen ReSearch Alliance, AIDS hastalığına neden olan HIV virüsünün zararlı etkisini gideren "prostratin" maddesi içeren mamala ağacından elde edilen ilacın bir yıl içindeki denemelerinden sağlanacak kardan Samoa hükümeti ile Samoalı iki kadın şifacıya yüzde 20 kar payı verecek. 
Samoa'daki küçük bir köyde yaklaşık 10 yıl önce keşfedilen ve binlerce yılın bilgi mirası olan bu bitkisel ilaç bileşimi, eczacılık şirketlerince pek kabul görmedi. 

Samoa'daki yerli şifacı kadınlar mamala ağacını hepatit (sarılık) tedavisinde kullanıyorlardı. Mamala ağacının kabuğu ve gövdesinin, HIV enfeksiyonunu önleyici prostratin (laboratuarda phorbol ester diye biliniyor) içerdiği keşfedildi. 

Bilim literatüründeki adı "Homalanthus nutans" olan mamala ağacından geliştirilen bu yerli ilaç HIV virüsünün imhasının yanısıra, AIDS virüsünün sağlıklı hücrelere girmesini de önlüyor. 



Tüp Bebekte yeni gelişmeler yüz güldürüyor 

Tüp bebek ve mikroenjeksiyon teknolojisindeki gelişmeler yıllardır çocuk özlemi çeken çiftlerin sorunlarına çözüm getiriyor. 

Lazer Yardımı ile Tomurcuklanma uygulanan vakalarda gebelik oranları yükseliyor
Gebeliğin oluşmasında en önemli basamak elde edilen embriyonun anne rahmine tutunmasıdır. Anne adayının yaşının ileri olduğu çiftler ile önceki uygulamalarında embriyoların anne rahmine tutunmasında problem olan vakalarda, lazer yardımıyla tomurcuklanma uygulamasının başarılı sonuçlar verdiğini ve bu yöntem ile birçok çiftin sağlıklı çocuk sahibi olduğu açıklanıyor. 

Ardışık Blastosist Transferi ile şans artıyor

Bir diğer yeni yöntem ise ardışık blastosist transferi. Konu Hakkında bilgi veren Dr. Murat Taşdemir doğal yollardan elde edilen gebeliklerde embriyonun rahme beşinci günde ulaştığına dikkat çekenken, klasik tüp bebek uygulamalarında embriyoların 2. günde anne rahmine verildiğini belirterek sözlerine şöyle devam ediyor: “Ardışık transfer olarak adlandırılan bu uygulamada yeterli sayıda embriyo elde edilebilen vakalarda embriyolar özel besi yerleri kullanılarak geliştirilmeye devam ediliyor ve altıncı günde tekrar transfer yapılıyor. Bu uygulamalar ile gebelik oranları artarken elde edilen gebeliklerin düşükle sonlanma ihtimali de azalıyor.” 

Baba adayları spermim yok diye üzülmeyin!

Günümüz tıp teknolojisi menisinde hiç spermi olmayan erkeklere de testis biyopsisi ile baba olabilme şansı veriyor. Mikroenjeksiyon uygulamaları için testislerden birkaç adet sperm elde edilmesinin yeterli olduğunu söyleniyor. Dr. Taşdemir ağır erkek kısırlığı vakalarında başarıyla uygulanan bu yöntemi şöyle açıklıyor: “Günümüzde kullanılan gelişmiş yöntemler sayesinde testiste sperm üretimi çok az veya sadece belli bölgelerde olsa dahi, testislerin değişik bölgelerinden biyopsi ile alınan parçalardan spermler ayrıştırılıyor ve TESE olarak adlandırılan bu yöntemle elde edilen spermler ile yapılan mikroenjeksiyon işlemi sonrasında bu vakalar çocuk sahibi olabiliyor.” 

Tüp Bebekte ve Tekrarlayan Düşüklerde Aşı Tedavisi

Üreme sağlığı ve bağışıklık sistemi konusundaki gelişmelerin, ısrarla gebelik elde edilemeyen çiftlerde, nedeni izah edilemeyen kısırlık vakalarında ve erken gebelik kayıplarında bağışıklık sistemindeki bozukluklardan kaynaklandığını belirten Dr. Taşdemir bu çiftlere uygulanan aşı tedavisini şöyle açıklıyor: “Bebeğin babadan gelen proteinlerine karşı annede oluşan reaksiyonlar gebeliğin oluşamamasına veya oluşan gebeliğin erken dönemde düşükle sonlanmasına neden oluyor. Bu vakalarda tüp bebek uygulamaları ile beraber aşı tedavisi uyguluyoruz. Aşı tedavisi ile anne adayında blokan antikor adı verilen antikorların oluşmasını ve rahimde gelişmekte olan embriyoya zarar veren hücrelerin baskılanmasını hedefliyoruz. Bu tedavide baba adayından alınan kan örneğindeki lenfosit adını verdiğimiz hücreler ayrıştırılarak lenfosit aşısı hazırlanıyor ve bu aşıyı gebelik öncesinde üç kez uyguluyoruz. Gebelik elde edildikten sonra aşıyı iki kez tekrarlamayı öneriyoruz.” Lenfosit aşısının tekrarlayan düşük vakalarında da başarı ile uygulandığını belirten Dr. Taşdemir düşükle sonlanmış yedi gebeliği olan anne adaylarının bile bu yöntemle çocuk sahibi olabildiğini söylüyor. 




Meme kanseri tedavisinde son teknoloji geliyor 

İngiliz bilim adamları çok yakında meme kanseri tedavisinde çığır açacak yeni bir yöntemin uygulanmasına başlayacaklarını... 

İngiliz bilim adamları çok yakında meme kanseri tedavisinde çığır açacak yeni bir yöntemin uygulanmasına başlayacaklarını ve bu yöntemle radyasyon tedavisinin gerekliliğinin ortadan kalkacağını müjdelediler. 
Dünyada ilk kez kullanılacak olan yöntemin "lumpectomy" adı verilen ve göğüsteki tümörün alınması olarak izah edilebilecek işlemin tamamlanmasının ardından, göğüse pinpon topu büyüklüğünde bir metal topun yerleştirilmesiyle uygulanacağı belirtiliyor. 

Londra Üniversitesi Tıp Fakültesi tarafından geliştirilen ve bugüne kadar 30 kadının tedavisinde kullanılan yöntemin mucitlerinden olan Dr. Jeffrey Tobias, gelişmenin son derece heyecan verici ve kadını radyasyonun yan etkilerinden korumak konusunda etkili olduğunu bildirdi. 

Yeni yöntemle ilgili klinik denemeler devam ediyor. 




İnsan klonlamaya az kaldı 

İnsan klonlama çalışmalarının, 12 kişilik bir bilim adamı grubuyla başlatıldığı ve ilk sonuçların bu yıl sonu ya da 2002 başında alınmasının planlandığı belirtildi. 

İtalyan bilim adamı Severino Antinori ile birlikte çalışan Panayotis Zavos, çocuğu olmayan 10 çiftten alınan hücrelerle klonladıkları insan embriyolarını 200 kadının rahmine yerleştirerek hamile bırakacaklarını ve böylece ilk klon bebekleri dünyaya getireceklerini söyledi.
ABD’de bir biyoteknoloji şirketi, ilk insan embriyonunu klonladıklarını duyururken, başka bir proje çerçevesinde biraraya gelen 12 bilim adamı, bu yıl sonunda klonladıkları embriyonları ana karnına yerleştirerek, ilk klon insanların üretimini planladıklarını bildirdi.

AMAÇ, HASTALIKLARI TEDAVİ

ABD’nin önde gelen biyoteknoloji şirketlerinden Advanced Cell Technology’nin uzmanları, ilk insan embriyonu klonlama işlemini başardıklarını ve amaçlarının klon insan yaratmak değil, şeker hastalığı, felç, kanser, AIDS, Parkinson, Alzheimer gibi hastalıkları tedavi edecek yöntemler geliştirmek olduğunu duyurmuştu. ACT, insan embriyonu klonlaması için, ilk kopyalanan koyun Dolly ile aynı yöntemi kullandıklarını kaydetti.

Kullanılan tekniğe göre, insan yumurta hücresinden DNA molekülü alınarak, insan deri hücresinden alınan bir örneğe enjekte ediliyor ve elde edilen bu örnek elektriğe tutuluyor. 

ABD Başkanı George W. Bush, insan klonlanması çalışmalarına yüzde yüz karşı olduğunu ve federal fonların bu çalışmalara aktarılamayacağını belirtirken, ABD Kongresi, insan klonlanmasını yasaklayan tasarılar üzerinde çalışıyor. 

12 KİŞİLİK GRUBUN ÇALIŞMALARI

Ancak Kıbrıs Rum Kesimi asıllı bir Amerikalı bilim adamı olan Panayotis Zavos, Fransız haber ajansı AFP’ye verdiği demeçte, insan klonlama çalışmalarını, 12 kişilik bir bilim adamı grubuyla başlattıklarını ve ilk sonuçları bu yıl sonunda veya 2002 başında almayı planladıklarını kaydetti.

İtalyan bilim adamı Severino Antinori ile birlikte çalışan Zavos, çocuğu olmayan 10 çiftten alınan hücrelerle klonladıkları insan embriyolarını 200 kadının rahmine yerleştirerek hamile bırakacaklarını ve böylece ilk klon bebekleri dünyaya getireceklerini söyledi. 

Çalışmalar, adı açıklanmayan iki ayrı ülkedeki laboratuvarlarda yürütülecek. Zavos, laboratuvarlarda üretilecek embriyoların önce dondurulacağını ve sağlıklı genlere sahip olup olmadıklarının inceleneceğini kaydetti. Zavos, ilk klon bebeklerin, DNA’sı kullanılan kişinin genetik bir kopyası olacağını da söyledi. 


Havadaki ölümcül zerrecikler tespit edilecek 

Hava gözlem cihazı, havadaki zerreciklerin tehlikesini renk değiştirerek taşıyana bildirebilecek. 

Havadaki mikroskopik zerreciklerin insanlarda ani ölümlere yol açabildiği belirlenmişti. 
ABD’de Dr. Da Ren Chen, havada insan sağlığını tehdit eden zerrecikleri analiz eden NanoDMA adlı, bilezik şeklinde kolda taşınabilecek küçük bir cihaz geliştirdi. ABD’nin St. Louis kentindeki Washington Üniversitesi’nde, şimdiye kadar kullanılan en küçük cihazdan 9 kat daha küçük bir hava analizi cihazı geliştirildi. Dr. Da Ren Chen tarafından geliştirilen cihaz, 21 santim yüksekliğinde ve bir sabun kutusu genişliğinde. Havada gözle görülmeyen mikroskopik zerreciklerin oranını ve cinsini belirleyen cihazın, 400 ile 1000 çeşit zerreciğin analizini yapabildiği belirtildi. Şimdiye kadar kullanılan en hassas cihazın, havadaki binden fazla zerreciğin sadece 8’ini belirleyebildiği biliniyor. Maden ocakları ve fabrikalardaki havanın kalitesini de belirleyebilen cihaz, aynı zamanda havada yangına yol açabilecek zerrecikler konusunda da kullanıcıyı uyarabiliyor. 

Cihaz, iki nonometre (bir nonametre mikrometrenin binde biri) küçüklüğündeki zerrecikleri belirleyebiliyor. Washington Üniversitesi tarafından patenti alınan NanoDMA adlı yeni cihaz, piyasadaki en ucuz benzerinden üçte bir daha düşük fiyatla imal edilebilecek. Dr Chen, bilezik şeklinde kolda taşınabilecek yeni bir hava analiz cihazı geliştirmekte olduğunu da açıkladı. Bilezik hava gözlem cihazı, havadaki zerreciklerin tehlikesini renk değiştirerek taşıyana bildirebilecek. 

Son zamanlarda çeşitli enstitüler tarafından yapılan araştırmalarda, havadaki mikroskopik zerreciklerin insanlarda ani ölümlere yol açabildiği belirlendi. 


Sıtma ile mücadele de yeni yöntem 

Afrika ülkesi Uganda, sıtmayla, genetik yapısı değiştirilmiş, insanlara sıtma parazitini bulaştırmayan 

Uganda Sağlık Hizmetleri Genel Müdürü Francis Omaswa'nın açıklamasına göre, Uganda Virüs Araştırmaları Enstitüsü'ndeki (UVRI) bilimadamları, Dünya Sağlık Teşkilatı (WHO), Londra Bilim ve Teknoloji Kraliyet Koleji ile Amerikan üniversiteleri, sıtma mikrobunu yaymayan yeni tür bir sinek geliştirecek. 
Genetik mühendislik yöntemleriyle geliştirilecek "süper sineğin" sıtma mikrobunu insanlara bulaştıran mevcut sineklerin yerini alması bekleniyor. 

Projeye göre insanları sıtma bulaştırmadan sokan sinekler geliştirilip, sıtma parazitlerinin, sinekler insanları ısırmadan önce sineklerin midelerinde ölmeleri sağlanacak. 

Bir başka stratejiyle, erkek sinekler yakalanıp sterilize edilerek sinek nüfusu azaltılacak ve daha sonra bunlar vahşi yaşam ortamına salınıp normal erkek sineklerle kıyasıya kapıştırılacak. 


DNA için özel bilgisayar geliştirildi 

İsrailli bilim adamları, bir trilyonu bir deney tüpüne girecek kadar küçük olan ve yüzde 99.8 oranında doğrulukla saniyede bir milyar işlem yapan DNA bilgisayarı geliştirdiler 

Geliştirilen mikroskobik bilgisayarın girdi, çıktı ve yazılımının, canlı organizmalardaki kodlanmış bilgiyi depolayan DNA moleküllerinden yapıldığı belirtildi. 
Weizmann Enstitüsü’nden Profesör Ehud Şapiro, biyo-moleküllerden yapılan çok çok küçük bir bilgisayar geliştirdiklerini, bunların bir trilyonunun biraraya gelmesiyle bir milyar işlem yapabildiklerini söyledi.

Bilgisayarın girdi, çıktı, yazılım ve donanımının hepsinin biyo-moleküllerden yapılan ilk programlanabilir bilgisayar olduğu belirtildi. Yeni bilgisayarın, insan hücrelerinin içinde görev yapabilecek ve hastalık yapan etmenleri saptayıp, uygun ilaçları belirleyecek gelecekteki DNA bilgisayarlarının temelini oluşturabileceği belirtildi.

Nature bilim dergisinde yazan Şapiro, en basit bilgisayar makinelerinin moleküler bir modeli olan DNA bilgisayarının, belli evet-hayır sorularına, kendiliğinden cevap verdiğini belirtti.

Yeni bilgisayarda veriler, DNA ipliğindeki molekül çiftleri tarafından temsil ediliyor ve doğal olarak oluşan 2 enzim, kodları okumak ve kopyalamak için donanım olarak harekete geçiyor.

Tüm DNA bilgisayarları bir tüpte toplandığında, yazılım ve donanım girdi molekülünde çalışmaya başlıyor ve çıktı oluşturuyor. 

DNA bilgisayarının enerji kullanımının çok düşük olduğu da belirtildi. 


Elektron mikroskobuyla, hücre dilimlerinin ayrıntıları elde edildi 

Colorado Üniversitesi'nde, yeni bir elektron mikroskobuyla, hücre dilimlerinin bugüne kadarki en ayrıntılı görüntüleri elde edildi. 

Üç milyon dolarlık mikroskop sayesinde, hücre dilimlerinin 140 ayrı açıdan 3 boyutlu görüntülerinin alınabildiği açıklandı. 
Elektron mikroskobunun, güçlü bir bilgisayara bağlı olarak, Colorado Üniversitesi tarafından geliştirilen bir yazılım programıyla çalıştığı belirtildi. 

Mikroskobun bilgisayara aktardığı hücre dilimleriyle ilgili ayrıntılar bir araya getiriliyor ve özel yazılım programıyla 3 boyutlu görüntüye dönüştürülüyor. 

Uzmanlar, elektron mikroskobu teknolojisiyle, hücreler arasındaki kromozom mekanizmasının hareketi ve hücrelerin bölünmesiyle ilgili moleküllerin tanımlanması gibi birçok konuda yeni bilgilere ulaşılmasını umuyor.


Vücut yağlarını kısa sürede eritebilecek yeni bir zayflatma aleti geliştirildi 

The Sunday Telegraph gazetesi, İsrail'de geliştirilen bir aygıt sayesinde vücut yağlarının kısa sürede ve kolayca eritilebileceğini öne sürdü. 

Gazetenin haberinde, geliştirilen aletin şu ana kadar sadece domuzlarda denendiği ve sonuç verdiği belirtilirken, ilk klinik denemelerin ise gelecek yıldan itibaren İngiltere'de yapılacağına işaret edildi. 
Bu aygıtın vücuttaki yağları yakmak için yüksek oranda ultrason dalgaları kullandığı, eritilen yağın kişinin vücudu tarafından emildiği ve vücut tarafından yakılarak yok edildiği belirtiliyor. 

Söz konusu aletin klinik denemelerinin de başarılı olması halinde aleti geliştiren kişilere milyarlarca dolar kazandıracağını da belirten Telegraph, halen bütün dünyada 1 milyon kişinin bütün eziyetine rağmen liposuction yaptırdığını, böylesine zahmetsiz bir yöntemin ortaya çıkmasının ise "devrim niteliği" taşıyacağını öne sürüyor. 



İnsanın genetik kopyası çok yakında geliyor 

İnsan kopyalamak için geliştirilen uluslararası projeye katılan Doktor Panayotis Zavos, AFP muhabirine verdiği demeçte... 

İnsan kopyalamak için geliştirilen uluslararası projeye katılan Doktor Panayotis Zavos, AFP muhabirine verdiği demeçte, “Kopyalama yoluyla ilk insan ceninlerini çok çok yakında elde edeceğiz” dedi. ABD’nin Lexington kentinde açıklama yapan Dr. Zavos, “Size bu demeci verdiğim şu anda çalışmalar sürüyor. İlk hücre çekirdek nakli denemesi çok yakın” diye konuştu. 
Zavos, bu işlemin bu yılın sonuna kadar ya da yeni yılın başlarında yapılacağını, deneylere çocuk sahibi olamayan 10 gönüllü çiftin katılacağını belirtti. 

Kopyalama denemelerinin iki gizli laboratuvarda yapılacağını söyleyen Dr. Zavos, laboratuvarların nerelerde olduğunu açıklamadı. Zavos, araştırma ekibinin şimdiye dek “insan hücre çekirdeklerini hayvan yumurta hücresine naklettiklerini, ancak insan hücrelerini insan yumurtasına hiç nakletmediklerini” anlattı. Yunan kökenli Amerikalı doktor Zavos, insan kopyalamak isteyen 12 kadar uzmanın oluşturduğu konsorsiyumun üyesi. 




Hintli bilim adamları yeni bir şarbon aşısı geliştirdi 

Hintli bilim adamlarının, şarbon hastalığına karşı yeni bir aşı geliştirdiği ve aşının 6 ile 9 ay içinde piyasaya sürüleceği bildirildi. 

Hindistan Bilim ve Teknoloji Bakanı Murli Manohar Joshi, daha güvenli ve daha ucuz olan aşının, başkent Yeni Delhi'deki Cavaharlal Nehru Üniversitesi ve devlete ait Biyokimyasal Teknoloji Merkezi'nde geliştirildiğini söyledi. 
Joshi, yeniden birleştirme teknolojisini kullanan aşının "üretilmesi çok kolay ve üretim maliyetinin çok düşük olduğunu" belirtti. 

Şarbon aşısı halen sadece ABD, İngiltere ve Rusya'da bulunuyor, ancak eski yöntemle üretiliyor. 

ABD'de 11 Eylül saldırılarından sonra dünyada biyoterör korkusu yayıldı. Son 1 ayda 17 şarbon vakası tespit edilen ABD'de, hastalığın solunum yoluyla bulaşan türünden 4 kişi hayatını kaybetti. 




HaberSağlık-İstanbul] Uzmanlar uyarıyor: "Artan sıcaklarla birlikte gıda zehirlenmelerine dikkat!" 
Vehbi Koç Vakfı Amerikan Hastanesi, yaz aylarında sıcaklarla birlikte artan, toplum sağlığını olumsuz yönde etkileyen, yüksek ateş, ishal ve kusma gibi şikayetlere neden olan gıda zehirlenmelerine karşı toplumu uyarıyor. 

Vehbi Koç Vakfı Amerikan Hastanesi İç Hastalıkları Bölüm Şefi Dr. Ömer Ayata, yaz aylarında sık rastladığımız gıda zehirlenmelerine karşı toplumun dikkatli olması gerektiğini belirterek, hijyen eksikliği, sıcak hava ve çiğ besin tüketilmesi gibi etkenlerin gıda zehirlenmelerine neden olduğunu söyledi.

Gıda zehirlenmelerine maruz kalmamak için yenilen yemeklere dikkat etmek gerektiğini belirten Dr. Ömer Ayata, yaz aylarında güvenmediğimiz yerlerden tavuk, yumurta, deniz ürünleri gibi ürünleri tüketmememiz, sushi ve lahmacun gibi yemekleri daha az tüketmemiz gerektiğini belirterek, mayonezin en erken bozulan ürün olması nedeniyle gıda zehirlenmesine yol açan maddeler arasında birinci sırada yer aldığını söyledi. Dr. Ayata, ayrıca çiğ et ve iyi temizlenmemiş yeşilliklerin de zehirlenmeye yol açtığını vurgulayarak, en tehlikeli zehirlenmenin ise balık zehirlenmesi olduğunun altını çizdi.

Toplumun sağlığına olumsuz etkileri nedeniyle çalışamamazlık ve verimsiz çalışabilme gibi durumları yaratarak iş gücü kayıplarına da neden olan gıda zehirlenmelerinin etkileri yazın, ölümlere kadar varabiliyor. Bol miktarda sıvı kaybına yol açan ve hastaları şoka sokabilen zehirlenmeler sıcaklarla birlikte artış gösteriyor. Vehbi Koç Vakfı Amerikan Hastanesi İç Hastalıkları Bölüm Şefi Dr. Ömer Ayata, "Sıcak hava her türlü bakterinin daha kolay ve daha çabuk üremesini sağlıyor. Bu yüzden, kışın haftada bir vaka olurken, bu günlerde Amerikan Hastanesi olarak, günde beş-altı vakaya bakıyoruz" dedi. 

Tabii ki damak tadına düşkünlüğüyle tanınan, yediği ekmeği bile memleketi Isparta’dan getirten Demirel’i sağlıklı yaşam programına ikna etmek hiç kolay olmamış. Kendisini Demirel’in “Sağlık Menajeri” olarak niteleyen doktoru Aylin Cesur, en büyük mücadeleyi Türkiye’nin dört bir yanından gelen yemeklere kısıtlama getirmekte vermiş. Demirel’in en önemli sağlık sırrı “Toprak adamı” olması diyen Cesur, uyguladıkları diyetin detaylarını anlattı:
Demirel kalori hesabıyla besleniyor ve günde 1800 kalori alıyor. Üç beyazdan uzak duruyor ve yediklerinin protein açısından çok zengin olmamasına özen gösteriyor. 

Kırmızı eti tamamen kesen Demirel, beyaz eti de kısıtlı alıyor, sebze ve meyveye ağırlık veriyor. Tüm yedikleri kalori hesabı doğrultusunda sınırlı olan 9. Cumhurbaşkanı ara sıra ve çok az olmak kaydıyla rejim dışı yiyeceklerle kendini ödüllendirebiliyor. 

Demirel rejimini sporla da destekliyor ve haftanın 5 günü sabah erken saatlerde doktoruyla yürüyüş yapıyor. Genelde Ankara sokaklarında ve belli başlı koşu yollarında yürüyen Demirel, soğuk havalarda ise kapalı spor salonlarını tercih ediyor. 

Vücut ritminiz, bir saat gibi çalışır ve gün-gece farklılıkları ve karanlık, aydınlık, hava basıncı ve nem gibi koşullarla uyum içerisindedir. Ancak bu sistem, herkeste farklıdır. Bazılarının gündüz, bazılarınınsa gece daha verimli olmasının sebebi de budur. Örneğin; farklı zaman dilimlerinde bulunan yerlere yaptığınız yolculuklar, tüm bir hafta erken yatıp, hafta sonu sürekli geç saatlere dek ayakta kalmak, iş yerindeki vardiya değişiklikleri hep bu ritmi etkileyen unsurlardır. Bunlara kafein ve/veya alkolü de eklerseniz, vücut ritminizin düzenini iyice karıştırmış olursunuz. Dikkatinizin kolayca dağılmaya başladığını, yorgunluk ve asabiyet ile düşük performans gözlemlemeye başladığınızda, vücut ritminizde bir aksaklık var demektir.
Sabah erkenden enerjisi dolup taşanlar, mantık ve hafıza gerektiren işlerin en iyi sabahları yapıldığını söylerken, gece kuşları uyanıklık ve konsantrasyon gerektiren işleri öğleden sonra ya da akşam yapmayı tercih ediyorlar. Bir gün içerisinde tükettiğiniz besinlerle aldığınız protein, beyni uyanık tutan, dopamin adlı bir kimyasal maddenin üretilmesiyle ilişkili. Bir öğünde, protein içeren besinler aldığınızda, bu işinize daha iyi odaklanmanızı ve algılarınızın daha açık olmasını sağlar. Performansınızı geliştirmek ve kendinizi daha iyi hissetmek için şu beslenme önerilerine bir göz atın. 

Sabahları enerjik olanlar için: Öğlen yemeklerinizde protein içeren besinler yerseniz, normalde öğleden sonraları azalan konsantrasyonunuzu artırabilirsiniz. Örneğin, salata yiyorsanız, buna ızgara tavuk ya da ton balığı ekleyebilirsiniz. Kafein tüketiyorsanız, kafein içeren besini saat 3-4 sıralarında yiyin ya da için; çünkü sabahları zaten uyarılmaya gereksinim duymuyorsunuz.

Geceleri enerjik olanlar için: Kahvaltı ya da kuşluk zamanında, protein açısından zengin besinler tüketmeye çalışın. Bu, hem uyanmanızı, hem de yaptığınız işe daha iyi odaklanmanızı sağlar. Akşamları ise fazla protein almamaya özen gösterin, çünkü bu, uyku problemine sebep olabilir. Kafein tüketiyorsanız, kafein içeren besini sabah saatlerinde almayı tercih edin, böylece kafanızı uyanık tutmak kolaylaşır. 

Uzman Estetisyen Irmak Koçpınar, su sporlarının karada yapılan egzersizlere nazaran çok daha fazla kalori harcattığını açıkladı. Zayıflamanın temel felsefesinin kalori harcamaktan geçtiğini vurgulayan Koçpınar, ‘Vücudun tüm kasları suda çalışırken, karada olduğu kadar da yorgunluk hissedilmez. Bunun nedeni suyun kaldırma kuvvetidir’ dedi. Koçpınar, su içinde çalışan kasların esnekliğinin arttığını, ritmik nefes alışverişlerin de insanın kendini daha sakin hissetmesine yol açtığını belirtti. 

1200 kalorilik diyet
Bugüne kadar yaklaşık 146 kilo veren 42 yaşındaki Patrick Deuel’in tedaviye başlamadan önce 486,6 kilo ağırlığında olduğu ve rejimini tamamlamak için 218 kilo daha vermesi gerektiği kaydedildi. Tedavisine sekiz hafta önce Sioux Falls Avera McKennan Hastanesi’nde başlanan 1,83 metre boyundaki Deuel’in günde 1200 kalorilik bir diyet uyguladığı ifade edilirken, doktorlarından Fred Harris’in Deuel hakkında “hastaneye getirilmeseydi şu an ölmüş olurdu” dediği belirtiliyor. 

Eski bir restorant müdürü olan Deuel’in kalp yetmezliği, tiroid problemleri, şeker hastalığı, yüksek tansiyon ve eklem iltihabı problemi bulunduğu ve yatağında dönebilmek için bile yardıma ihtiyaç duyduğu kaydediliyor. 

Çift yatakta yatıyor Deuel’in tedavisinin milyonlarca dolarlık bir masrafa yol açacağı belirtilirken, masrafların önemli bir kısmının hastane tarafından karşılanacağı kaydedildi. Deuel’in hastaneye taşınması için özel bir ambulans bulunurken, hastanede de iki yatağın birleştirilmesi ile oluşturulan büyük bir yatakta yatırıldığı ifade edildi. Guinness Rekorlar Kitabı’na kayıtlı dünyanın en şişman insanı rekoru 1983’te Washington’da hayatını kaybeden 629 kilo ağırlığındaki Jon Brower Minnoch’a ait bulunuyor. 

Gaziantep SSK Bölge Hastanesi Başhekimi Opt. Dr. İbrahim Mehmet Cansunar, Çalışma ve Sosyal Güvenlik Bakanı Murat Başesgioğlu'nun sözlü talimatı üzerine, tuvalette doğum yapan ve daha sonra kaldırıldığı hastanede hayatını kaybeden Simge Eneş'in ölümüyle ilgili geniş çaplı soruşturma başlattıklarını söyledi.
Opt. Dr. Cansunar, 20 yaşındaki eşi Simge Eneş'i kaybetmenin üzüntüsünü yaşayan Mehmet Eneş'in, Gaziantep SSK Bölge Hastanesi doktorları İ.H.B, S.A. ve M.Ö'nün cezalandırılmasıyla ilgili olarak Cumhuriyet Başsavcılığı'na başvuruda bulunması üzerine, kendilerinin de olayın sorumluları hakkında yasal işlem başlattığını belirtti.

Olayın geniş çaplı soruşturulması ve bu konudaki sorumluların bulunabilmesi için Bakan Başesgioğlu'ndan sözlü talimat aldıklarını kaydeden Cansunar, şöyle konuştu:

''Eşi Simge Eneş'i kaybeden Mehmet Eneş'in Cumhuriyet Başsavcılığı'na başvurusu üzerine, hastanemizde yapılan tıbbi işlemler ve tedavi sırasında sorumluların eksikliğinin ve kusurunun olup olmadığının tespiti amacıyla inceleme başlatmıştık.

Bugün ise Çalışma ve Sosyal Güvenlik Bakanımız Murat Başesgioğlu'nun bize verdiği sözlü talimatla, incelemeyi geniş çaplı soruşturmaya dönüştürdük. Tüm vatandaşlarımız şundan emin olsunlar ki, kusuru olan kim olursa olsun, gerekli cezaya çarptırılması için gereken her şey yapılacak. Bundan hiç kimsenin şüphesi olmasın.'' Cansunar, soruşturma komisyonunun, olayda adı geçen ve suçlanan tüm görevlilerin ifadesini alacağını, ardından verilecek kararın Çalışma ve Sosyal Güvenlik Bakanlığı'na iletileceğini ve kamuoyuna açıklanacağını sözlerine ekledi. 

Şimdiye kadar Elmadağ Çocuk Tutukevi, Elazığ Islahevi, Elazığ Tutukevi, İstanbul H tipi Çocuk Cezaevi, ve İzmir Bergama Tutukevinde şimdiye kadar 963 çocuğa verilen eğitimler İzmir Islahevi’nde gözetim altında tutulan 100 çocuğa verilecek eğitimle sona erecek.
Adalet Bakanlığı Ceza ve Tevkifevleri Genel Müdürlüğü’nden Tetkik Hakimi Orhan Aslan ile Semiha Şakir Vakfı’ndan Genel Koordinatör Osman Şibik ve Proje Koordinatörü Hülya Barboros’un katılımıyla gerçekleştirilen tanıtım etkinliğinde çocuklara, verilen öz bakım eğitimi bir süre izlendi, ardından temel temizlik malzemeleriyle giysiden oluşan bir temizlik seti ve öz bakım kitapçığı hediye edildi.

Semiha Şakir Vakfı Genel Koordinatörü Osman Şibik yaptığı konuşmada;

“Bireyin sağlıklı olarak hayatını sürdürebilmesi için öz bakım çok önemlidir. Küçük yaşlardan itibaren aile tarafından çocuğa aşılanması gereken bu davranış sosyo-ekonomik şartlar ve ailenin eğitimsizliği gibi sebeplerle ya yeteri kadar önemsenmemekte yada çocuğa hiç verilmemektedir. Çocuk yetişirken ailesinden alamadığı yada yanlış aldığı bu olumsuz davranış biçimini olması gereken doğru biçim olarak algılayıp aynı şekilde davranış biçimi geliştirmektedir.

2003 yılında Bakırköy Kadın ve Çocuk Tutukevinde yaptığımız Ergen Değerlendirme ve Eğitim İhtiyaç Anketinde de açıkça görüldüğü üzere suça itilmiş çocuk profilinin büyük çoğunluğu bu tip ailelerin çocuklarıdır.

Verilecek eğitim ve temizlik malzemeleriyle bir bilinç oluşturma planlanmakta, belirli periyotlarla proje tekrar edilerek çocukların alışkanlık kazanmaları arzulanmaktadır. İşbirliğinden ötürü Adalet Bakanlığı’na katkılarından dolayı Elsan Elyaf A.Ş.’ye bir kez daha teşekkür ederiz.” dedi.

Vakıf, öz bakım eğitimi ve malzeme yardımıyla çocuklarda bakım ve hijyen konularında bilinçlenmeyi ve eğitimin devamıyla temizlik malzemelerini kullanma, iç çamaşırı giyme ve doğru kullanma alışkanlığı sağlamayı hedefliyor. Öz bakım eğitimi projesiyle 1050 çocuğa ulaşmayı amaçlayan Semiha Şakir Vakfı, eğitim öncesi ve sonrası uyguladığı testlerle oluşacak değerlendirme raporunu yayınlayarak kamuoyuyla paylaşmayı da hedefliyor.

Çocuk Tutukevleri ve Islahevlerinde yaptığı özbakım eğitimi ve malzeme yardımıyla çocukların daha sağlıklı bir hayat sürmelerini hedefleyen Semiha Şakir Vakfı, projeyi belirli periyotlarla tekrarlamayı hedefliyor. 

Göz cerrahisinde devrim yaratacak olan proje, aynı zamanda kimyasalların gözdeki etkilerini ölçmek amacıyla hayvanlar üzerinde yapılan testlerin de giderek gereksiz hale gelmesine yol açacak. Bilim insanları, laboratuvarda 3 boyutlu insan korneası yaratmak için doku mühendisliği çalışmaları yaparken nanoteknolojiden yararlanacak. Bilim dünyasının, korneanın dış tabakasını yenileyerek gözün görme yetisine kavuşmasını sağlamak, korneanın dış tarafında kalan yarısını geliştirilen yarım bir kornea ile değiştirmek ve korneanın tamamını yeniden üretmeyi amaçladığı belirtildi. 
Araştırmadan sorumlu Avrupa Komisyonu üyesi Philippe Busquin, konuyla ilgili şunları kaydetti: “Avrupalıların araştırmaları tam anlamıyla gözlerimizi açacak. Bu yeni araştırma daha fazla insanın görmesini ve hayvanlar üzerinde yapılan deneylerin azalmasını sağlayacak. Doku mühendisliği ile üretilen kornealar, kornea temininde yaşanan uluslararası sıkıntıyı giderecek. Kornea Mühendisliği Projesi, Avrupa Araştırma Alanı’nın Avrupa’nın en üst düzey uzmanlarını nasıl biraraya getirip bilgi sıçraması yarattığını ve Avrupalıların yaşam kalitesini iyileştirdiğini bizlere kanıtlıyor.”

Kornea Mühendisliği Projesi, korneanın doğal bileşenlerinin yaklaşık benzeri olan bir kültür içinde üretilmiş rekombinant insan proteinlerinin kullanımı ile korneanın yapımını içeriyor. Bu, sentetik polimerlerden yapılan ve yerine dikildikten sonra çoğu zaman çevre dokularla uyum sağlayamayan suni korneaların neden olduğu sorunların ortadan kalkmasını sağlayacak. 

Toplam maliyeti 4.37 milyon Euro olan Kornea Mühendisliği Projesi’ne, Avrupa Komisyonu 2.56 milyon Euro mali destek sağlıyor. 

Araştırmayı yürüten konsorisyumda, Avrupa’nın çeşitli ülkelerinden üniversitelerin yanı sıra Türkiye’den de Ortadoğu Teknik Üniversitesi bulunuyor. 

Gaziantep Üniversitesi (GAZÜ) Gıda Mühendisliği Bölümü Öğretim Üyesi Yrd. Doç. Dr. Mustafa Bayram, GAZÜ Gıda Mühendisliği bölümünce bulgur üzerine son 10 yılda yapılan bilimsel çalışmaların, dünya bilim çevrelerinin dikkatini çektiğini ve bu konuyla ilgilenen bilim adamlarının sayısının arttığını belirtti. 
Bulgurun insan beslenmesindeki öneminin ve ekonomik değerinin, Avustralya’daki bilim adamlarının konuya ilgisini artırdığını ifade eden Bayram, Avustralya’daki Grain Research and Development Corporation Fonu ile Curtin Üniversitesi’nden gelecek 6 kişilik heyetin, GAZÜ’de yapacağı 2 günlük bilimsel çalışmanın ardından, bazı bulgur fabrikalarını ziyaret etmeyi planladığını kaydetti.

Bulgur, Amerika, Kanada, Avrupa ve Arap ülkelerinde üretilmesine rağmen dünyada bulgurla ilgili bilgi ve araştırma merkezi olarak Gaziantep’in bilindiğini vurgulayan Bayram, şöyle konuştu: “Dünyada bulgurun en fazla üretildiği, bulgur için makine ve teknoloji geliştirildiği yer Gaziantep’tir. Kendine özgü üretim sistemine sahip olan ve dünya bilim literatürüne Antep tipi bulgur üretim sistemi olarak geçirilen sistem, şu an en başarılı sistem olarak kabul edilmektedir. Türkiye’deki bulgurun üretimi 1 milyon tonun üzerindedir ve her yıl bu rakam artmaktadır. Bu üretim miktarı, makarnanın 2,5 katı kadardır. Üretim, Amerika kıtasında yaklaşık 250 bin tondur.” 

Avustralyalı uzmanlar, olimpiyat standartlarında idman yapan 18 amatör atleti 6 hafta boyunca incelediler. Gönüllü atletlerin yarısına, haftada 3.5 mgr erkeklik hormonu testosteron şırınga edildi, diğer yarısına ise plasebo verildi. Ancak şırınga edilen şeyler sporculara açıklanmadı. Araştırma, testosteron verilen sporcuların performansının, sadece üç haftada müthiş şekilde arttığını gösterdi. Oysa, bu sürenin en az 10 haftayı bulacağı tahmin ediliyordu. 
Uzmanlar, performansları artan sporcuların bağışıklık sistemlerinin ise bozulduğunu belirledi. Zira, dopingli atletlerde, bağışıklık sisteminin “vurucu timi” olan akyuvar hücreleri yüzde 20 kadar azaldı. Bu hücreler, vücuda giren hastalık yapıcı elemanlara karşı ileri cepheyi açıyor, sonra bağışıklık sisteminin diğer unsurları devreye giriyor.

Araştırma, ayrıca steroidlerin sporcuların huylarını değiştirdiğini ve dopingli atletlerin hırçınlaştıklarını da gösterdi. 

Özel Lokman Hekim Tıp Merkezi Çocuk Sağlığı ve Hastalıkları Uzmanı Dr. Hüseyin Demir, mükemmel besin içeriği ve kolay hazmedilir olmasının anne sütünün en önemli özelliğini oluşturduğunu belirtti. Türkiye’de anne sütü alım süresinin ortalama 10 ay olduğunu, ancak bebeklerin sadece yüzde 13.8’inin ilk üç ayda sadece anne sütü aldığının belirlendiğini kaydeden Demir, sağlıklı nesiller için anne sütü tüketimi süresinin daha da uzatılması gerektiğine dikkat çekti. Demir ayrıca, anne sütünün çocuğu enfeksiyonlardan koruyan özelliği ve eşsiz besin değeriyle bebeklerin daha sağlıklı gelişim süreci geçirmesine sebep olduğunu söyledi. 

Uzmanlara göre, hastalık tedavi edilmediği sürece vücuda ve diğer aile bireylerine bulaşıyor. Sıcak ve terli ayakkabı giyenler, bot kullananlar, kuaför ve ev hanımları, sporcular ve ortak soyunma odası ile duş kullananlar tehdit altında. özellikle yaz aylarında artan sıcaklar beraberinde tırnak mantarı hastalığını getiriyor. Sık karşılaşılan bir problem olan tırnak mantarı hastalığı, tırnaklarda beyaz-sarı renk değişikliği, kalınlaşma ve kırılma ile kendini gösteriyor. Genellikle ayak parmaklarında rastlanan tırnak mantarı, tırnakların altında çoğalan ve ancak mikroskop ile görülebilecek küçük organizmalar olduğu için erken dönemde farkedilmiyor.
Bu organizmalar özellikle ayakkabı ve terliklerde, havlularda, bahçede, genel kullanıma açık duşlar, jimnastik salonları, yüzme havuzlarının basamakları, otel, cami halıları gibi ortamlarda bulunuyor. Tüm mantar hastalıkları gibi tırnak mantarının da bulaşıcı ve kolayca yayıldığını kaydeden uzmanlar şunları söylüyor: 

"Kendi kendine iyileşmesi mümkün olmayan bu mantar infeksiyonu için mutlaka bir doktora muayene olunması gerekiyor. Tırnak mantar hastalıkları, genellikle ayağın bir ya da iki tırnağında başlar. Daha sonra bütün tırnaklara yayılabilir. Hastalığın erken dönemlerinde normal sağlıklı pembe renk kayboldukça, tırnağın dış köşesi hafif sarılaşır. Hastalık yayıldıkça tırnak sertleşir ve şekil değiştirir. Hastalıklı (mantarlı) doku zayıfladıkça yumuşaklaşır ve kolaylıkla kırılır. Tüm tırnak, dokunulmaya karşı hassastır. Ayakkabı ve çorap giymek bile acı verir. Tırnak gevşeyebilir ve deriden ayrılabilir, hatta düşebilir. Tırnakları kesmek ve tırnak cilası sürmek işe yaramaz".

Oldukça yaygın bir hastalık olan tırnak mantarının ilerleyen yaşlarda görülme ihtimali de artıyor. Yapılan araştırmalara göre, 16-24 yaş grubundakilere oranla 55 yaşın üzerindeki bireylerde tırnak mantarı gelişme ihtimali 3,5 kat daha fazla. 

Yapılan araştırmalar tırnak mantarı hastalığının kişilerin özgüvenlerini ve sosyal ilişkilerini de olumsuz yönde etkiliyor. Hastaların yüzde 44'ünün tırnaklarının görünmesinden çekindiği için halka açık alanlardan faydalanmadığını gösteriyor. Ayrıca tırnak mantarı hastalığı, el ve ayakların aktif olarak kullanıldığı günlük yaşam faaliyetlerini de engelleyebiliyor. Hastaların yüzde 48'i ağrı duyduklarını, yüzde 38'i ayakkabı giymede zorlandıklarını, yüzde 15'i ayakta dururken ya da yürürken rahatsız olduklarını belirtiyorlar. 

Tırnak mantarı nasıl bulaşır? 

Tırnak mantarı genellikle basit bir yaralanma ile başlıyor. El ve ayak tırnaklarının kırılması, tırnakların çok kısa kesilmesi, dar ayakkabının tırnağı sıkıştırması gibi durumlarda, yaralanan tırnağa mantar adı verilen organizmaların yerleşmesi daha kolay oluyor. Tırnak mantarı doğrudan insan teması olmadan da ortak kullanım alanlarından bulaşıyor. Sıcak ve nemli alanlarda gelişen mantarlar havuzlardaki dezenfekte edilmiş ayak banyolarında bile yaşayabiliyor. Bu nedenle özellikle tatil yaparken havuz başında geçirilen uzun zamanlarda çok dikkatli olmak gerekiyor. 

El ve ayakları özellikle de parmak aralarını sürekli temiz ve kuru tutmak, sentetik ya da yün çoraplar yerine yüzde 100 pamuklu çorap giymek, sık sık değiştirmek ve yıkamak, ayakkabı, terlik, havlu ve bornozları başkalarına vermemek, ortaklaşa kullanılan duş ve soyunma odalarında çıplak ayakla dolaşmamak gerekiyor. Tırnak mantarı selülit gibi ciddi ve hastanede tedavi gerektiren bakteriyel infeksiyonlara da yol açabiliyor. 10 yıl öncesine kadar etkili bir tedavisi bulunmayan tırnak mantarı hastalığında eski ilaçlar, merhemler ve losyonlar mantarı öldürmüyor sadece üremesini durduruyorlardı. Tırnak mantarı tırnağın altında yerleştiğinden bu ilaçlar çoğunlukla etkisiz kalıyorlardı. Ancak günümüzde ağızdan alınarak kan yoluyla tırnağın altına nüfuz edebilen ve mantarlar üzerinde öldürücü etkisi olan ilaçlarla kesin sonuç alınabiliyor. 

Alkol zehirlenmesinin ilk aşamasındaki kişi yalnız bırakılmamalı ve otomobil kullanması mutlaka engellenmelidir. Hastanın bilinci açıksa kusması sağlanarak henüz midede emilmemiş alkolün vücuttan atılması sağlanabilir.
Alkol, merkezi sinir sistemini etkilediğinden kandaki alkol miktarının artmasına bağlı olarak kişinin bilinci zayıflar, refleksleri yavaşlar, yürümede güçlük çeker, konuşması peltekleşir, hareketleri denetimden çıkar, uykuya eğilim ve son olarak da koma hali görülür. Hastanın nefesi yoğun biçimde alkol kokar, solunumu derin, nabzı düzensiz olabilir. Gözleri kanlı, yüzü kızarık ve nemli bir hal alır. Böyle bir durumda hasta kusabilir ve eğer bilincini yitirmişse kusmuğu nefes borusuna kaçabilir.

Alkol komasındaki kişiye yapılacak ilkyardım, hastayı yan yatırarak kusma olasılığına karşı dikkatle gözlemlemektir. Kusulanlar ağzın içinden boşaltılarak bunların nefes yoluna kaçması önlenmeli ve nefes yolu açık tutulmalıdır. Hastanın temiz havada bol oksijen alması sağlanmalı, eğer vücut sıcaklığı düşmüşse ılık bir ortamda tutulmalıdır. Komadaki kişi bu önlemler alındıktan sonra acilen hastaneye götürülmelidir.

Kaynak:ailem.com 

Uzmanlar, yaz aylarıyla birlikte plajlarda sıkça rastlanan bacakları kuma gömmenin romatizmayı geçirmek yerine kalp rahatsızlıkları hatta felce yol açabileceğini bildirdi. 
Halk arasında yaygın olan ''bacakları deniz kumuna gömmenin romatizmaya iyi geldiği'' inanışına karşı uzmanlar uyardı. 

Hacettepe Üniversitesi Fizik Tedavi ve Rehabilitasyon Yüksek Okulu Romatizmal Hastalıklar Ünitesi Sorumlusu Prof. Dr. Nuray Kırdı, tansiyon, şeker, kalp gibi hastalığı olanlarda bacakları kuma gömmenin çok daha büyük sağlık sorunlarına neden olacağını söyledi. 

Kuma gömmenin kür tarzında doktor kontrolünde yapılabileceğini belirten Prof. Dr. Kırdı, ''Vatandaşlarımız kafalarına göre, bilinçsizce güneşte bacaklarını kuma gömüyor. Bu işlem eklem yıpranmasını iyileştirmez'' dedi. 

Genellikle eklem yıpranması yani kireçlenme rahatsızlığı olan hastaların bacaklarını kuma gömdüklerini anlatan Prof. Dr. Kırdı, ''Yıpranan eklemi dışardan hiçbir şey iyi edemez. Sadece kaslardaki spazmı azaltarak ağrıyı rahatlatabilir'' diye konuştu. 

Hipertansiyon, kalp, şeker hastalığı bulunan yaşlıların bacaklarını özellikle güneşli havalarda kuma gömmelerinin çok zararlı olduğunu vurgulayan Prof. Dr. Kırdı, bu durumdaki hastaların ilaçlarını alsalar bile felç geçirebileceklerini ifade etti. 

Prof. Dr. Kırdı, romatizma, kireçlenme sorunu yaşayan hastaların mutlaka uygun bir fizyoterapi programı almaları gerektiğine işaret etti. 

Ankara Üniversitesi Tıp Fakültesi Fiziksel Tıp ve Rehabilitasyon Anabilim Dalı Öğretim Üyesi Prof. Dr. Mesut Atay da yaşlılarda bacakları kuma gömmenin, romatizmayı geçirmek yerine kalp rahatsızlıklarına yol açabileceğini belirtti. 

Prof. Dr. Atay, yazın deniz kumundan yayılan ışınların gevşetici etkisinden yararlanılabileceğini, ancak kalp, tansiyon gibi rahatsızlıkları olan yaşlıların kuma gömülmesinin sakıncalı olduğunu vurguladı. 

Atay, ''Bu, aşırı sıcakla birlikte baş gölgede bile kalsa kişiye aşırı stres ve yük getirir. Bu da özellikle kardiyovasküler hastalıklar açısından iyi değil'' diye konuştu. 

Uygun koşullarda ve uygun zamanda deniz kumundan yararlanılabileceğini söyleyen Prof. Dr. Atay, ''Bacakların üstüne hafif kum kapatılırsa rahatlatıcı etkisi olabilir'' diye konuştu. 

Prof. Dr. Atay, uzman doktor önerisi olmadıkça belli yaş üzerindeki kişilerin deniz kumuna gömülmemesi gerektiğini kaydetti. 

Özellikle havaların ısınmasıyla birlikte bir çoğunun zayıflamak için diyete başladığı şu günlerde, uzmanlar, aç kalmanın şişmanlamaya neden olduğu uyarısında bulundular. 
Diyet denince herkesin aklına 'az yemek yemek' veya 'aç kalmak' geliyor. Diyetin 'sağlıklı beslenme' anlamına geldiğini belirten uzmanlar, "İster şişman, ister şeker ya da kalp hastası, ister çocuk olun; diyetten kasıt sağlıklı ve dengeli beslenme alışkanlıklarının kazanılmasıdır. Kişinin enerji ihtiyacının yüzde 55'i karbonhidratlardan, yüzde 15'i proteinlerden, yüzde 25-30'u da yağlardan gelmelidir. Bu dengeyi sağladığınız zaman, beslenme tedavisini halledebilirsiniz. Dolayısıyla, zayıflama diyetleri de bundan ayrı düşünülemez" diye konuştu. 

Günümüzde dış görünümün neredeyse her şeyden önemli hale gelmesi nedeniyle bu türden estetik kaygılar ve sağlıklı beslenme konularının birer pazar haline geldiğini ifade eden uzmanlar, "Oysa zayıflamak isteyen herkes aslında tıbbi anlamda şişman değil. Bu nedenle zayıflamak isteyen bir kişinin öncelikle şişman olup olmadığının tespit edilmesi gerekiyor. Bunun için de Beden-Kütle Endeksi denilen bir ölçümden yararlanılır. Ölçüm aralıklarına göre şişmanlık tanısı konur. Böylece ideal kilonun ne olması gerektiği belirlenir. Eğer kişi şişmansa, güvenilir bir sağlık kuruluşuna başvurması gerekir. Şişmanlık, tedavisi zorunlu bir hastalıktır. Tedavi de diyetisyen, hekim ve hatta psikologların ortak çalışmasını gerektirir" şeklinde konuştular. Uzmanlar, sağlıklı kilo vermek isteyenlere şu önerilerde bulundular: 

"Zayıflamak isteyen herkes, bu işi en kolay, zahmetsiz ve en kısa zamanda halletmek ister. Oysa alınan kilolar bir haftada alınmadığı gibi bir haftada da verilemez. Aç kalmak, şişmanlamanın bir başka yoludur; çünkü bedenimiz açlığa göre değil, sık aralıklarla beslenmeye göre programlanmıştır. Bunun için de öğün disiplinine çok iyi uymak gerekiyor. Yemeklerimizi aralıklı olarak yediğimizde, beden aç kalma tehdidi içinde olduğunu düşünüyor. Böylece yenilen tüm yiyecekleri depolayıp, kıtlık dönemlerinde kullanmak üzere yağa dönüştürüyor. Bunu yaparken de metabolizmayı yavaşlatıyor. Dolayısıyla tek öğünle beslenmek ve öğün atlamak şişmanlığın nedenlerindendir. Tek öğün beslenmenin bir adım ötesi ise 'Bulumia', ya da 'Anoreksia Nervoza' hastalıklarıdır. Bunlar zayıflama takıntısıyla yememe, yediklerini kusma gibi davranışlarla ilerleyip, ölümle sonuçlanabilen ciddi hastalıklardır. Bu hastalığa sahip kişiler, zayıflama takıntıları nedeniyle, kendilerini olduklarından şişman görme eğilimine ve hep daha fazla zayıflama arzusuna sahip oluyorlar. 

Yapılan en büyük hatalardan biri de su içmemek. Vücudumuzun yüzde 60'ı sudur. Bunun için mutlaka yeterince su almamız gerekiyor. Su aynı zamanda metabolizmayı hızlandırıyor ve toksinlerin vücuttan atılmasına yardımcı oluyor. Çok düşük kalorili diyetlerle, tek besinle beslenmede, gerçekten yağ dokusunu kaybetmek mümkün değildir. Kısa zamanda kilo verdiğinizde, yağ değil, kas ve su kaybı yaşarsınız. Ayrıca bu beslenme şeklini bırakıp, eski beslenme şeklinize döndüğünüz anda, tekrardan kilo almaya da başlarsınız. Üstelik bu kilo alış çok da hızlı olur. Bu tür kilo alıp vermeler metabolizmayı da değiştirip, yavaşlamasına sebep olur. Zayıflamada asıl hedef, beslenme alışkanlıklarımızı değiştirerek bunu hayat biçimine dönüştürmek ve sürekli kılmaktır.

İncelmek için türlü çareler öneriliyor. Bunlar arasında yeşil çay içmekten, sıkılaştırıcı kremler sürmeye, keten tohumu yemekten elma sirkesi içmeye kadar pek çok kanıtlanmamış öneri var. Oysa dengeli beslenmeye başlayıp, bununla birlikte egzersiz uyguladığınızda, hem zayıflamanız kesinleşir, hem de kalıcı olur. Egzersizi hayatınıza çeşitli şekillerde katabilirsiniz. Asansör yerine merdivenleri kullanıp, otobüsten bir durak önce inebilir, arabayla gittiğiniz yakın yerlere yürümeyi deneyebilirsiniz. Yeni bir şeyler denemek adına yoga gibi spor dallarına başlayabilir, ya da bir spor salonuna kaydolabilirsiniz. Önemli olansa bunları hayatınızın bir parçası haline getirerek düzenli uygulamaktır". 

Bebeklerin ve çocukların yalancı emzik veya parmak emmesinin normal bir davranış olduğunu belirten Pedodonti Uzmanı Timuçin Arı, "Bebekler parmak emmeye anne karnında başlıyor. Bebeklerin parmak emmesi kendilerini güvende hissetmesini ve dış dünya ile temas etmeyi öğrenmesini sağlıyor" dedi. Diş Hekimi Timuçin Arı, çocukların 2-4 yaşına kadar yalancı emzik ve parmak emme alışkanlığından kendi kendilerine vazgeçeceğini söyledi. 
Bu yaşlarda emme alışkanlığının ortadan kalkmasının çene ve diş yapısına zarar vermeyeceğini ifade eden Arı, "Fakat bazı çocuklar daha ileriki yaşlarda dahi bu alışkanlıklarını sürdürürler. Uzun süre bu alışkanlık devam ederse, daimi kesici dişleri sürdüğünde dişler dışarı doğru eğimli ve üst çene damak kubbesinde darlık görülebilir. Bunun sonucunda dişlerde çapraşıklık olması kaçınılmazdır"diye konuştu. 

Türk Deniz Kuvvetleri Komutanlığı'na bağlı TCG İskenderun Fırkateyni Samsun'da 19 Mayıs Gençlik ve Spor Bayramı kutlamaları çevçevesinde Karadeniz'de başlattıkları sağlık taramasının son durağı olan Samsun'da bin 500'ün üzerinde vatandaş ve öğrenciyi sağlık kontrolünden geçirdi.
Sağlık ekipleri burada ilginç bir tespitte de bulundu. Karadeniz'de çok fazla guatr hastası olduğunu belirleyen ekip, vatandaşlara bunun kadınlarda kısırlığa neden olduğunu anlattı. Gemi Sağlık Ekibi Başhekimi Op. Dr. Ahmet Karadağ, geçtiğimiz yıl sağlık taramasının ilkini 29 Ekim nedeniyle Ege sahillerinde yaptıklarını, sonuçların bu yıl ikinci durakları olan Karadeniz sahilleri ile kıyaslandığında Karadeniz'i sağlık alanında büyük tehlikelerin beklediğini söyledi. Sağlık taramasından geçen vatandaşlara elimizde bulunan ilaçlardan da veriyoruz. Gemimizin içinde bir tane de seyyar eczane birimi var" dedi. Başhekim Karadağ, "Karadeniz insanında 'nasıl olsa geçer' anlayışı çok yaygın. İnsanlarda hastalığı küçümseme gibi bir alışkanlık var. İnsanlar kulaktan dolma, gerçek olmayan bilgilere inanarak sağlıklarıyla dalga geçer hale gelmişler. Bu çok üzücü" dedi. Karadağ, Karadeniz'de 15 binin üzerinde vatandaş ve öğrenciyi muayene ettiklerini en çok guatr hastasıyla karşılaştıklarını söyleyerek, "Karadeniz'de anormal ölçüde guatr tehlikesi var. Karadeniz'in sularında iyot eksikliği var. Vatandaşlar guatr hastalığını önemsemiyor" diye konuştu.

Ahmet Karadağ, guatrın baş destekleyicisinin karalahana olduğunu söyledi. Karadağ, "Karadeniz'de 10 evden 9'unda karalahana pişiyor. Karalahana guatrı önleyen enzimi salgılatmıyor. Guatr en çok kadınlarda bulunuyor ve kısırlık yapıyor. Yakın bir gelecekte Karadenizli kadınların büyük bir bölümü kısırlık tehlikesi ile karşı karşıya kalacak. Karalahana yiyen insanlar mutlaka yemeklerinde iyotlu tuz kullanmalı. İyotlu tuz kısırlığı geciktirici bir neden olabilir" dedi. 

Başta sinir sistemi kontrolü ve sindirimi düzenleyici özelliği bulunan kolesterol ufak bir düzenleme ile kontrol altına alındığında yüzde 15 gerileme göstererek hayatınızı kolaylaştırabiliyor. Kolesterolde gıdalar kadar hayat tarzı, şişmanlık, sigara kullanımı, ailenizin tıbbi geçmişi, yaş, yüksek tansiyon, diyabet, bazı böbrek ve tiroid hastalıkları gibi bazı faktörlerin de sorumluluğu bulunuyor. Kalp damar hastalıklarında yüksek tansiyon ve şişmanlığa eşlik eden kolesterol iyi (HDL) ve kötü (LDL) olmak üzere ikiye ayrılıyor. Kolesterolü karaciğere taşıyarak kandan uzaklaştırılmasını sağlayan HDL damar duvarındaki birikimleri engellediğinden kalp krizi riskini azaltır. Kandaki LDL miktarı yüksek olduğunda kalbi ve beyni besleyen damarların duvarlarında birikmeye başlar. Diğer maddelerle birlikte plak adı verilen kalın ve sert bir birikim oluşturarak damar sertliğine yol açar. Damar duvarındaki bu plağın yırtılması içeriğinin dolaşıma karışması ve uç damarlarda tıkanmaya yol açması çok tehlikeli durumlara sebep olabilir. 

Damarlardaki daralmaların 20'li yaşlarda başlaması da bu durumu tetikleyen en önemli unsur. Eğer göğsünüzün orta yerinde hareket etttiğinizde baskı ve basınç şeklinde bir ağrı oluşuyorsa, özellikle de yokuşları çıkarken başlayarak dinlendiğiniz zaman bu ağrılar geçiyorsa siz de kalp hastası olabilirsiniz.
Özellikle yirmili yaşlarda başlanan sigara gibi alışkanlıklar, beslenme şekli kalp rahatsızlığı için önemli kriterdir. Hastalık bu yaşlarda baş göstermese de bu gibi kötü alışkanlıklardan uzak durması kalp rahatsızlıklarını önlemede çok önemli bir adımdır. Kalp rahatsızlıklarının görüldüğü 40'lı yaşlarda doktor kontrollerine başlanmasında fayda vardır.

Türkiye'de son üç yıldır tomografi ve MR'la yapılan kalp damar tetkikleri, EKG, eforlu test, ve anjiyo teşhis yöntemleri olarak sıralanabilir. Kalp damar hastalıklarında kesin teşhis metodu; anjiyografi'dir. Diğerleri henüz anjiyografi kadar başarılı hale gelemediler. Ancak kullanımları günden güne artıyor. Bu rahatsızlıklarda üç tip tedavi var; ilaç, anjiyoplasti ve bypass ameliyatı. 

Yaşlandıkça insanların daha az uyuduğunu düşünüyor olsak da, aslında bu düşünce tam olarak doğru sayılmaz. Vücudumuzun biyolojik ritmi yaş ilerledikçe bozulur ve gece uykusu dönemi öne çekilir. Bundan dolayı herkesin uyuduğu zamanlarda yaşlıların uyumuyor oluşu, onlar için uykusuzluk olarak yorumlanır. Yaşlıların bir gün içerisinde toplam uykularına bakıldığında aslında durum hiç de gözüktüğü gibi değildir.
Gece boyunca genç insanlara göre derin uyuyamayan yaşlılar, gece uykularının kısa oluşu nedeniyle gündüz yaptıkları kısa uykularla idare ederler. Aslında almaları gereken uyku miktarı gün içerisine bölünmüş olur. Kısa fakat dağınık uykular uyurlar. Gece uykuları kısalsa da toplam uyudukları süre daha genç insanlarla aynı kalır. Bu uyku bozuklukları yaş ilerledikçe artar. Fakat uyku bozukluklarının yaşlanmayı hızlandırdığı düşüncesi yanlıştır. Uykusuzluk insan hayatını kısaltan bir durum olmasının yanında uyku problemleri yüzünden birçok rahatsızlık baş gösterebilir. Bunlar arasında bağışıklık sistemi zayıflaması, kalp sorunları ve nörolojik hastalıkları sayabiliriz.

Yaşlıların uykusu derin olmadığı için çoğu zaman başkaları ile aynı yerde uyumayı kabul etmezler. Uykuları kırılgan ve yüzeysel bir uyku olduğundan en ufak bir ses duyduklarında uyanabilirler. Bu durum onlar için son derece doğaldır. Isı değişimine daha zor adapte olan yaşlıların uykuları çok daha kolay kaçar. Gün içerisinde yapacakları egzersizler, yürüyüşler ve gün ışığından mümkün olduğunca faydalanmaları onların çok daha kolay ve uzun süre uyumalarını sağlayacaktır.

Diş Hekimleri Odası Başkanı Dr. Tülay Tacettinoğlu, özellikle yaz aylarında asitli ve çok soğuk içeceklerin fazla miktarda tüketildiğini, bunun da diş çürüklerine sebep olduğunu vurguladı. Yazın sıcaktan bunalan vatandaşların başta kola olmak üzere birçok asitli içeceklerle serinleme yöntemini seçtiklerini ifade eden Dr. Tacettinoğlu, “Direkt olarak başa dikilen asitli içecekler tamamen ağız içerisine yayılarak diş mineleri arasına girmektedir. Dişler için zararlı olan asit bir müddet sonra dişlerin çürümesine neden olmaktadır. O nedenle içecekleri pipetle içmekte fayda vardır.” dedi. Pipetle içilen içeceklerin ağız içerisine tamamen yayılmasının önlendiğini hatırlatan Tacettinoğlu, asitin belli bir bölgede kaldığını veya direkt olarak mideye gittiğini belirterek, bunun da dişlerin çürümesini engellediğini ifade etti. 
Asitli içecekler içildiğinde diş fırçalama imkanı olmasa bile ağzın normal ısıya sahip bol suyla temizlenmesinde fayda olacağını vurgulayan Dr. Tacettinoğlu, diş çürüklerinin özellikle çocuklarda büyük tehlike arz ettiğini; çünkü gelişme çağında olan çocukların dişlerinin de kök salma dönemi olduğu için dikkat edilmesi gerektiğini söyledi. 

Aşırı soğuk içecek ve yiyeceklerin de dişler için büyük tehlike oluşturduğunu ifade eden Dr. Tacettinoğlu, “Yazın asitli içeceklerin yanı sıra soğuk su, soğuk dondurma ve soğuk meyve de ağız ortamındaki ani ısı değişikliğine sebep olduğu için tehlikelidir. Yaz aylarında vatandaşlarımız hararetlerini kesmek için aşırı soğuk içecekleri fazla tüketiyor. Ancak bu durum, dişler için çok zararlı. Çünkü aşırı soğuk içecekler, diş mine yüzeyinin aşınmasına sebep oluyor. Bu aşınma da bir zaman sonra minede çatlaklar oluşturuyor. Ardından dişin canlı dokusunda aşırı reaksiyon yaşanıyor ve şiddetli ağrılar meydana geliyor.” şeklinde konuştu. Dr. Tacettinoğlu, yaz aylarında diş çürükleri şikayeti ile gelenlerin sayısında yüzde 40 oranında artış olduğunu belirterek, vatandaşları dikkatli olmaları konusunda uyardı. 

AÇSAP, ishal olan çocuğa bol sıvı verilerek ölümlerin azaltılabileceği uyarısında bulundu. İHA muhabirinin edindiği bilgiye göre, ishal enedinyel her yıl 3 bin 500 çocuk hayatını kaybediyor, yani 5 yaş altındaki her 100 çocuktan 4'ü ölüyor. AÇSAP verilerine göre, her çocuk yılda en az iki kere ishale yakalanıyor ve bu rahatsızlıklar ölümle sonuçlanabiliyor. AÇSAP, ishalli çocuklara bol miktarda su ve sulu gıdalar verilerek daha çabuk iyileşmelerinin sağlanabileceğini ve ishal ölümlerinin önlenebileceğini açıkladı. 
Bu arada, AÇSAP anne ve babaları sigara içen çocukların solunum yolu hastalıklarına yakalanma riskinin daha yüksek olduğunu duyurdu. AÇSAP, 5 yaşından küçük çocuk ölüm nedenlerinin içinde zaturrenin üçünücü sırada yer aldığını kaydetti. 

Sağlık Bakanlığı, iyot eksikliğinin ciddi bir halk sağlığı sorunu olduğunu belirterek, Türkiye''de her 3 kişiden birinde guatr görüldüğünü belirtti. Guatr hastalığının yaygınlaştırılmasını önlemek için iyotlu tuz kullanımının artırılması gerektiğinin altını çizen Bakanlık, şu uyarılarda bulundu: "Yapılan tahminlere göre dünyada her yıl yeni doğan yaklaşık 40 bin çocuk, annelerinin diyatinde yeterince iyot bulunmaması yüzünden farklı ölçülerde zihinsel gerilik riskiyle karşı karşıyadır. İyotlu tuz kullanarak çocuklarınızın zeka puanının 10 puan yüksek olmasını sağlayabilirsiniz. Ortalama günlük ihtiyaç olan 150 mcg (bir toplu iğne kaşı kadar) yeterince alınmadığı için 740 milyon insan guatrdan, dünya nüfusunun yüzde 54'ünün ise iyot yetersizliği hastalıklarından etkilendiği belirlenmiştir. Bu sorunu iyotlu tuz kullanarak önleyebilirsiniz." 

Selçuk Üniversitesi Meram Tıp Fakültesi Endokrinoloji Anabilim Dalı Öğretim Üyesi, Türk Diyabet Cemiyeti Konya Şube Başkanı Yrd. Doç. Dr. Sait Gönen, aşırı sıcakların, metabolizmaya fazladan yük bindirmesi nedeniyle birçok hastalıkta tetikleyici rol oynadığını söyledi. 
Yaz aylarındaki boğucu sıcakların, temel nedeni sıvı kaybı olan şeker hastalığı için daha büyük risk oluşturduğunu vurgulayan Gönen, “Türkiye’de sayıları milyonları bulan şeker hastaları, olumsuz durumlarla karşılaşmamaları için yaz aylarında sağlıklarına daha fazla dikkat etmelidir” dedi. 

Son yıllarda kalp-damar hastalıkları kategorisinde değerlendirilen bu hastalığın, kandaki şeker değerinin, normal değerlerin üzerine çıkmasıyla oluştuğunu anlatan Gönen, hastalığın yüzde 80 oranında hipertansiyonla birlikte seyrettiğini belirtti. 

Şeker hastalarının en büyük şikayeti olan ağız kurumasının, kandaki fazla şeker miktarının vücuttan atılması sırasında, hastanın vücudunda önemli su kaybı meydana gelmesiyle oluştuğunu ifade eden Gönen, şunları kaydetti: “Şeker hastaları, kanlarındaki insilün miktarı azalıp, şeker miktarı arttıkça daha fazla sıvı kaybeder. Bu kayıp, sıcaklığın 40 dereceyi bulduğu bu dönemde yüksek oranda arttığı için şeker hastaları da büyük bir risk altına girmektedir. Bazı hastalar, kendileri hissetmeseler bile tansiyonun uzun süre yüksek seyretmesiyle olumsuz durumlarla karşılaşabilir. Aşırı sıcaklar nedeniyle kan şekerinin yükselmesi kan akışkanlığının azalmasına neden olur. Şekerinin yükselmesiyle ortaya çıkan sıvı kaybı sıcağın da etkisiyle ani felç ve beyin kanamalarına neden olabiliyor.”

Sıcak nedeniyle ani su kayıplarının, şeker hastalarında, körlük, sakatlık, kalp krizi ve beyin enfarktüsü gibi komplikasyonların oluşumunu da hızlandırdığını vurgulayan Gönen, diyabetlilere yaz ayları için şu önerilerde bulundu: “Şeker hastaları, aşırı sıcaktan olumsuz yönde etkilenmemek için, terleme durumuna göre günde 2 ile 5 litre arasında su içmelidir. Hasta güneş ışınlarının en etkili olduğu 11.00 ile 15.00 saatleri arasında gerekli olmadıkça dışarı çıkmamalıdır. Düzenli kullanılan ilaçların zamanında alımına önem verilmeli, kendilerine doktor tarafından tavsiye edilen egzersizler, havanın serin olduğu akşam ve sabah saatlerinde yapılmalıdır.” 

Modern tıp özellikle son 10 yılda inanılmaz gelişmeler kaydediyor. MD Anderson’de 3 yıl süreyle alternatif kanser tedavileri üzerine araştırmalar yapan Acıbadem Onkolojik ve Nörolojik Bilimler Hastanesi Onkoloji Uzmanı Dr. Kerim Kaban, “Kanser tedavisindeki yepyeni yaklaşımlar hasta ve hasta yakınlarına umut veriyor” diyor. Bu yeni yaklaşımlar arasında kanserde damar oluşumunu engelleyen ilaçların bulunması, moleküler hedefli ve kanserin büyümesini, yayılmasını önleyen ve hatta kanser hücresinin kendi kendisini yok etmesini sağlayan tedavilerin geliştirilmesi bulunuyor. Ayrıca yüksek teknolojinin ameliyat odasına girmesiyle tümörlere eskisine oranla daha başarılı bir şekilde müdahale etmek mümkün olabiliyor. 
Her Hasta Farklı 

Acıbadem Onkoloji ve Nörolojik Bilimler Hastanesi Onkoloji Uzmanı Dr. Kerim Kaban tüm bu heyecan verici yeni yaklaşımlara karşın, kanserin çok kompleks bir hastalık olduğunu vurguluyor. Henüz hiçbir tedavinin tek başına kanseri kökten çözemediğini de ifade eden Kaban, sözlerine şöyle devam ediyor: “Hangi hastanın yeni yaklaşımlardan fayda görebileceği kararı ancak uzman bir onkolog tarafından verilebilir. Çünkü her hasta ve hastada görülen kanser farklıdır. Kanser tedavisi konusunda yeni yaklaşımlar araştırılıyor. Yurtdışında yürütülen pek çok çalışma henüz klinik deney safhasında. Bu çalışmaların yakın gelecekte başarılı sonuçlara ulaşıp ulaşmayacağını zaman gösterecek. Dr. Kerim Kaban “Ancak şimdiden akciğer, bağırsak, meme ve lenf bezleri kanserlerinde ve bazı kan kanserlerinde yeni yaklaşımlarla etkili olan ilaçlar kullanıma girdi” diyor ve bizi kanser tedavisindeki yenilikler konusunda aydınlatıyor. 

1. Kanseri Boğarak Öldürmek 

Tümörlerin nasıl büyüdüğünü araştıran çalışmalar, ilginç sonuçları ortaya koyuyor. Çalışmalar, bir tümörün büyüyebilmesi için en yakın damardan en fazla 1 milimetre uzakta olması gerektiğini gösteriyor. Kanser hücreleri ancak o zaman büyümeleri için gerekli olan oksijen ve besin maddelerini alabiliyor. Tümörler büyüyebilmek için yakınlarındaki damarlara yeni kılcal damarlar oluşturmaları için sinyaller yollayarak, kendilerine ait yepyeni bir damar ağı oluşturuyor. Bu sinyaller başarıyla engellenebilirse yeni damar oluşumunun ve sonuçta kanserin büyümesinin durması bekleniyor. 

Birçok kanser birbirinden farklı özellikte olduğu için farklı tedavilere farklı yanıtlar veriyorlar. Ancak, kan damarları, bütün kanserlerin ortak paydası. Bu nedenle, prensipte, kan damarlarının oluşumunu başarıyla engelleyecek tedaviler bütün kanserlere karşı başarılı olma şansı taşıyor. Ayrıca, erişkinlerde, yara iyileşmesi ve kadınlarda üremeyle ilgili fonksiyonlar dışında yeni damar oluşumu çok az olduğu için bu sınıf ilaçların yan etkilerinin daha az olacağı tahmin ediliyor. Ancak tüm bu umut verici özelliklere karşın, damar oluşumuna yönelik tedaviler henüz gelişimlerinin erken aşamalarında olduğu belirtiliyor. Tümörler birçok farklı mekanizmayla damar oluşumunu uyardıkları için, çoğu kez tek bir kanalın bloke edilmesi yetmiyor. Çünkü bu, tümörü yavaşlatıyor ama durdurmuyor. Uzmanlr yakın gelecekte birkaç kanalın aynı anda bloke edilmesinin mümkün hale gelmesi ve beraberinde de kemoterapi ve radyoterapi gibi geleneksel tedavilerin verilmesinin, bugünkünden çok daha etkili tedaviler sağlayabileceğine dikkat çekiyor. 

2. Dondurarak Tedavi Etmek 

Dondurarak tedavi, kanser tedavisinde uzun süreden beri kullanılan ve teknolojik gelişmeler sayesinde daha etkili bir hale gelen bir metot. Bu yöntemin prensip olarak ameliyattan büyük bir farkı yok. Genel kural olarak kanser hastalarında ameliyat ancak kanser başka yerlere yayılmadıysa yapılıyor. Eğer kanser vücutta başka yerlere yayılmışsa, genelde kemoterapi denilen ve gözle görülebilen ya da görülemeyen tüm kanser hücrelerini öldürmeyi amaçlayan tedavi veriliyor.Kanseri dondurarak yok etmenin denendiği alanlardan biri de karaciğer gibi yumuşak dokulardaki tümörler. Her ne kadar bu hastaların büyük çoğunluğu ameliyatla tedavi edilebilse de bazı durumlarda kanseri dondurarak tedavi seçeneğine gidiliyor. 

Peki dondurarak tedavi hangi durumlarda gerekli oluyor? Siroz gibi karaciğer fonksiyonunu bozan bir hastalık yüzünden ameliyat bir seçenek olarak görülmüyorsa dondurarak tedavi bir alternatif olarak görülebiliyor. Ancak karaciğerde yaygın olarak çok sayıda tümör odağı olduğu için ameliyatın düşünülmediği durumlarda, şu an yaygın olarak kullanılan teknolojiyle yapılacak dondurarak tedavinin faydalı olacağına dair bir bulgu henüz yok. Yakın gelecekte yüksek teknoloji ile bunu daha başarılı olarak yapmanın mümkün olabileceğine inanılıyor. Ameliyat odasına hassas görüntüleme cihazlarının girmesiyle, karaciğerde sadece tümörün odaklandığı noktaları hedef almak bugün için heyecan verici bir araştırma konusu. 

3. Kanser Aşıları 

Kanser aşılarının temel amacı, vücudun bağışıklık sistemini kanser tedavisinde kullanabilmek. Bunu başarabilmek için, kanser hücrelerinin farklı genetik yapısından kaynaklanan ve “antijen” denilen bazı maddelerin tanınması gerekiyor. Bunun için vücudun bağışıklık sistemi uyarılıyor. 

Tümör antijenleri birçok kanserce paylaşılan genetik mutasyonların ürünleri olabileceği gibi sadece bir hastanın kanserinin kendine özgü antijenleri de olabiliyor. Örneğin, “ras” ismi verilen bir genin mutasyonları baş-boyun ve pankreas kanserlerinin büyük çoğunluğunda, ve genel olarak bütün kanserlerin yüzde 30’a yakın bir kısmında görülüyor. Bu genin bozulması kanser hücrelerinin kontrolsüz büyümesinde, hasar gördüklerinde normal hücreler gibi intihar etmemelerinde (kendi kendilerini yok etmeleri) ve büyümeyi durdurucu sinyalleri dinlememelerinde rol oynuyor. Sık rastlanması, kanserin gelişiminde rol oynaması nedeniyle bu genin ürettiği bozulmuş proteinler gelecekteki aşı tedavileri için çekici bir hedef olarak değerlendiriliyor. Aşı tedavisi bu konuda uzmanlaşmış sınırlı sayıda merkezde ve klinik deneyler bünyesinde yapılabiliyor. 

4. Kemik İliği ve Kök Hücre Nakli 

Kemik iliğindeki kök hücreler, aldıkları sinyallere bağlı olarak değişime uğrayan ve birçok değişik kan hücresini tek bir kaynaktan oluşturan hücreler olarak tanımlanıyor. Bu hücreleri damarlarda dolaşan kandan elde etmek ve hastalara vererek onların vücutlarında kan yapılmasını sağlamak mümkün. Kanser hücreleriyle kirlenme riskinin daha az olması kök hücre naklinin kanser tedavisinde kullanılmasına olanak tanıyor. 

Nakil sırasında, daha önceden toplanan kök hücreler hastaya damardan veriliyor ve bu hücreler hastanın kemik iliğine yerleşerek kan yapmaya başlıyor. Kemik iliği ve kök hücre nakli günümüzde birkaç ana nedenden ötürü kullanılıyor. Tedaviye dirençli olan bazı kanserlerde yüksek doz tedavi verebilmek bu nedenlerden biri. Çok yüksek dozlu tedavi, çoğu kez kemik iliğindeki hücreleri de öldürdüğü için normalde mümkün olmamakta. Ama tedavi sonrası hastaya ilik ya da kök hücre nakli yapılırsa kemik iliği yeniden normal çalışmaya başlayabiliyor. 

Diğer neden ise, hastanın kemik iliğinden köken alan bazı kanserlerin yok edilmesi. Akut myelositik ve lenfositik lösemi, kronik myelositik lösemi ve özellikle multiple myeloma gibi bazı kan kanserlerinin ve bazı lenf kanserlerinin tedavisinde kök hücre naklinin bugün artık kabul edilmiş bir yeri olduğu uzmanlar trafından vurgulanıyor. 

Alternatif Tedavi İşe Yarıyor mu? 

Alternatif tıp önemli bir tartışma konusu. Ancak pek çok kanser hastası için ise umut kapısı. Kanser hastalarının umutla sarıldığı alternatif tedaviler arasında ısırgan otu, köpek balığı kıkırdağı, kaktüs suyu ve hatta kaplumbağa kanı bile var. 

Alternatif tedavilerin kanser tedavisindeki etkilerini objektif olarak belirleyen ve işlediği ispatlanmış standart tedavilerle kıyaslayan çalışmalar yok denecek kadar az. 

Tıptaki ilaçlar gibi alternatif tedavilerin de yan etkileri var. Başka ilaçların yan etkilerini artırmaları mümkün. Uzmanlar alternatif tedavilerin kemoterapi ile aynı anda uygulandığında bu tedavinin etkisini azaltabileceğini söylüyor. 

Bu nedenle kemoterapiyle birlikte alternatif yöntemleri deneyen hastaların bu durumu onkologlarıyla paylaşması gerekiyor. Ayrıca denenmiş ve işlediği bilinen tedavi seçenekleri olan hastaların alternatif tedavileri kullanmadan önce riskleri anlaması gerekiyor. 

Kaynak:acıbadem.com 

Sigaranın bir çok zararı olduğunu ve bunu çoğu vatandaşın bilmediğini dile getiren Opr. Dr. Nil Okur, sigaranın içinde bulundurduğu nikotinlerden dolayı erkeklerin kısır olma ihtimalleri bile olduğunu, bayanların ise doğum öncesi ve sonrasında sigara içtiklerinde, bebeklerine bağımlılık yapabileceğini ifade etti. 
Sigaranın çok önemli zararları olduğunu kaydeden Okur, "Sigara, içerdiği nikotin nedeniyle erkeklerde sperm bozukluğuna neden oluyor. Bu da kısır olmalarına neden olabiliyor. Sigara içen bayanlarda ise, erkeklerdeki gibi kısır olma gibi bir sorun olmuyor. Ama bayanlarda da önemli etkileri var. Bunlardan en önemlisi, hamile bayanların sigara alışkanlığından vazgeçmemeleri durumunda, düşük veya anne karnında ölüm vakaları. Bunun yanı sıra plasentanın erken yaşlanmasına neden oluyor. Yeni doğum yapan bir bayan, sigara içmesi durumunda, bebeğini emzirdiği için nikotin aşılar. Bebek anne sütü ile nikotin aldığı için olumsuz etkileri vardır. İnsanların kendi ve ailesinin sağlığını düşünmeleri gerekiyor, bu nedenle de sigara içmemeleri gerekir" dedi. 
